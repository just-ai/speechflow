           GUERRA
                              E
                       PACE
                                 di

                       Lev Nicolaevic Tolstoj
www.writingshome.com
                       Lev Nicolaevic Tolstoj – Guerra e pace




                                                                2
www.writingshome.com
                                Lev Nicolaevic Tolstoj – Guerra e pace


LIBRO PRIMO




PARTE PRIMA




I



       «Eh bien, mon prince, Gênes et Lucques ne sont plus que des apanages, proprietà de la
famille Buonaparte. Non, je vous préviens, que si vous ne me dites pas que nous avons la guerre, si
vous vous permettez encore de pallier toutes les infamies, toutes les atrocités de cet Antichrist (ma
parole, j'y crois), je ne vous connais plus, vous n'êtes plus mon ami, vous n'êtes plus il mio
fedelissimo servitore, comme vous dites. Ma benvenuto, benvenuto. Je vois que je vous fais
peur, sedetevi e raccontate.»

       Così diceva nel luglio del 1805 la ben nota Anna Pavlovna Šerer, damigella d'onore
e amica personale dell'imperatrice Mar'ja Feodorovna, accogliendo il grave e altolocato
principe Vasilij, che era arrivato per primo al suo ricevimento. Da molti giorni Anna
Pavlovna tossiva; aveva la grippe, come diceva lei, (grippe era allora una parola nuova,
usata soltanto da pochi). Nei biglietti d'invito, mandati la mattina per mezzo di un lacchè
in livrea rossa, era scritto, senza alcuna variante: «Si vous n'avez rien de mieux à faire,
Monsieur le comte (oppure mon prince), et si la perspective de passer la soirée chez une pauvre
malade ne vous effraye pas trop, je serai charmée de vous voir chez moi entre 7 et 10 heures.
Annette Šerer.»

       «Dieu, quelle virulente sortie!» rispose, per nulla confuso da una simile accoglienza, e
con un'espressione raggiante sulla sua faccia piatta, il principe che era appena entrato in
uniforme di corte ricamata, calze, scarpine e decorazioni.

       Egli si esprimeva in quel francese ricercato che usavano i nostri uomini non solo per
parlare, ma anche per pensare: con quelle intonazioni pacate e come protettrici proprie
dell'uomo importante abituato ai modi del gran mondo e della corte. Si avvicinò ad Anna

                                                                                                   3
www.writingshome.com
                                 Lev Nicolaevic Tolstoj – Guerra e pace


Pavlovna, le baciò la mano, sporgendo verso di lei la testa calva, lucida e profumata, e
sedette tranquillamente sul divano.

       «Avant tout dites-moi, comment vous allez, chère amie? Tranquillizzatemi,» disse, senza
cambiar voce e con un tono che dietro un compito interessamento, lasciava trasparire
l'indifferenza e persino una certa ironia.

       «Come si può star bene... quando si soffre moralmente? Se si ha una certa sensibilità
com'è possibile mantenersi calmi, in tempi come questi?» esclamò Anna Pavlovna.
«Passerete l'intera serata da me, voglio sperare...»

       «E il ricevimento dell'ambasciatore d'Inghilterra? Oggi è mercoledì. Bisogna che mi
faccia vedere,» disse il principe. «Mia, figlia verrà a prendermi e andremo insieme.»

       «Credevo che il ricevimento di oggi fosse stato rinviato. Je vous avoue que toutes ces
fêtes et tous ces feux d'artifice commencent à devenir insipides.»

       «Se avessero saputo che lo desideravate, l'avrebbero rinviato,» rispose il principe,
dicendo per abitudine, come un orologio caricato, cose che non pretendeva venissero
credute.

       «Ne me tourmentez pas. Eh bien, qu'a-t-on décidé par rapport à la dépêche de Novosilzoff?
Vous savez tout.»

       «Cosa posso dirvi?» rispose il principe in tono freddo e annoiato. «Qu'a-t-on décidé?
On a décidé que Buonaparte a brûlé ses vaisseaux et je crois que nous sommes en train de brûler les
nôtres.»

       Il principe Vasilij parlava sempre con voce pigra, come un attore che reciti una parte
in una vecchia commedia. Al contrario Anna Pavlovna Šerer, nonostante i suoi
quarant'anni, era piena di vivacità e di entusiasmi.

       Fare l'entusiasta era ormai diventato, per lei, un modo di essere sociale, e a volte,
per non deludere le aspettative di chi la conosceva, si mostrava entusiasta anche quando
non ne aveva voglia. Il sorvegliato sorriso che aleggiava di continuo sulle labbra di Anna
Pavlovna, sebbene non s'intonasse al suo viso sfiorito, esprimeva tuttavia, come nei
bambini viziati, la costante consapevolezza del proprio grazioso difetto, un difetto del
quale lei non sapeva né voleva correggersi, né del resto lo reputava necessario. Nel bel
mezzo di quella conversazione sugli avvenimenti politici Anna Pavlovna si accalorò.




                                                                                                 4
www.writingshome.com
                                  Lev Nicolaevic Tolstoj – Guerra e pace


       «Ah, non parlatemi dell'Austria! Io non capirò nulla, forse, ma l'Austria non ha
voluto e non vuole la guerra. L'Austria ci tradisce. La Russia soltanto dovrà essere la
salvezza dell'Europa. Il nostro benefattore sa quale sia la sua alta missione e vi resterà
fedele. Ecco l'unica cosa in cui credo. Al nostro meraviglioso e buon sovrano spetta il
compito più alto e sublime del mondo; egli è così virtuoso e buono che Dio non lo
abbandonerà, e così assolverà alla missione di schiacciare l'idea della rivoluzione, che
adesso rivive più orrida che mai nella persona di quell'assassino criminale. Noi soli
dobbiamo espiare il sangue del giusto. In chi dovremmo sperare, domando io?
L'Inghilterra, con il suo spirito commerciale, non capirà, non può capire tutta la grandezza
d'animo dell'imperatore Alessandro. Essa ha rifiutato di evacuare Malta. Vuole vederci
chiaro, cerca Farrière-pensée delle nostre azioni. Che cosa hanno detto a Novosil'cev?
Niente. Non hanno capito, non possono capire l'abnegazione del nostro imperatore, che
non vuole nulla per sé e vuole tutto per il bene del mondo. E che cos'hanno promesso?
Nulla. E anche se avessero promesso qualcosa, non lo faranno. La Prussia, poi, ha già
dichiarato che Buonaparte è invincibile e che l'Europa intera non può nulla contro di lui...
E io non credo nemmeno a una parola di Hardenberg, e di Haugwitz. Cette fameuse
neutralité prussienne, ce n'est qu'un piège. Io credo soltanto in Dio e nell'alto destino del
nostro amato imperatore. Lui salverà l'Europa!...» E qui d'improvviso s'interruppe, con un
sorriso d'ironia per la stessa foga con la quale si era espressa.

       «Penso,» disse sorridendo il principe, «che se vi avessero mandata al posto del
nostro caro Wintzingerode, avreste ottenuto l'immediato consenso del re di Prussia. Siete
così eloquente. Potrei avere una tazza di tè?»

       «Subito. A propos,» aggiunse Anna Pavlovna, che aveva ritrovato un tono tranquillo,
«oggi da me ci saranno due persone molto interessanti: le vicomte de Mortemart il est allié
aux Montmorency par les Rohans, una delle più grandi famiglie di Francia. È un emigrato di
quelli buoni, degni di tale nome. E poi l'abbé Morio; conoscete questo intelletto
d'eccezione? È stato ricevuto dal sovrano. Lo conoscete?»

       «Ah! Sarò lietissimo di conoscerlo,» disse il principe. «Dite,» soggiunse poi, come
avesse ricordato qualcosa all'improvviso, e parlando in un tono di particolare noncuranza,
mentre invece ciò che stava per chiedere era la ragione principale della sua visita, «è vero
che l'impératrice-mère desidera la nomina del barone Funke a primo segretario a Vienna?
C'est un pauvre sire, ce baron, à ce qu'il parait.»

       Il principe Vasilij desiderava collocare suo figlio in quel posto che altri invece,
attraverso l'imperatrice Mar'ja Feodorovna, volevano far assegnare al barone.

                                                                                           5
www.writingshome.com
                                 Lev Nicolaevic Tolstoj – Guerra e pace


       Anna Pavlovna socchiuse gli occhi, a significare che né lei né altri poteva sindacare
su ciò che era gradito o piacesse all'imperatrice.

       «Monsieur le baron de Funke a été reccommandé à l'impératrice-mère par sa soeur,» disse
soltanto, con aria mesta e riservata. E nel momento in cui Anna Pavlovna nominò
l'imperatrice, il suo volto assunse tosto una sincera e profonda espressione di devozione e
rispetto, soffusa di mestizia, cosa che le succedeva ogni qual volta nel corso di una
conversazione le accadeva di menzionare la sua augusta protettrice. Aggiunse poi che sua
maestà si era degnata di mostrare al barone Funke beaucoup d'estime, e di nuovo il suo
sguardo si velò di mestizia.

       Il principe tacque, impassibile. Anna Pavlovna, con la cortigianesca e femminile
duttilità e con il tatto che le erano propri, volle castigare il principe, per aver osato
esprimersi in quel modo sul conto di una persona raccomandata all'imperatrice, e allo
stesso tempo consolarlo un poco.

       «Mais à propos de votre famille,» disse, «sapete che vostra figlia, da quando frequenta
la società, fait les délices de tout le monde? On la trouve belle comme le jour.»

       Il principe chinò lievemente il capo, in segno di apprezzamento e di riconoscenza.

       «Spesso mi accade di pensare,» proseguì Anna Pavlovna dopo un momento di
silenzio, facendosi più vicino al principe e sorridendogli garbatamente, quasi a mostrare
che i discorsi d'argomento politico e mondano erano terminati e adesso cominciava una
conversazione più intima e cordiale, «spesso mi accade di pensare a come talvolta sia
ingiustamente distribuita la felicità, in questa vita. Perché mai il destino vi avrà dato due
così bravi figlioli (escluso Anatol', il vostro minore, che non mi piace),» precisò con tono
inappellabile, inarcando le sopracciglia, «due figlioli così ammirevoli! Voi, invece, li
apprezzate meno di ogni altro; per questo non ve li meritate...»

       E Anna Pavlovna sorrise del suo sorriso estatico.

       «Que voulez-vous? Lafater aurait dit que je n'ais pas la bosse de la paternité,» rispose il
principe.

       «Suvvia, non scherzate. Io intendevo parlarvi seriamente. Sapete, sono scontenta del
vostro figlio più piccolo. Sia detto fra noi,» e il suo volto riacquistò quell'espressione
contrita, «di lui s'è fatto cenno anche al cospetto di sua maestà e hanno avuto per voi
parole di compatimento...»



                                                                                                6
www.writingshome.com
                                 Lev Nicolaevic Tolstoj – Guerra e pace


       Il principe non rispose, ma lei attendeva in silenzio una risposta, guardandolo in
modo significativo. Il principe Vasilij aggrottò la fronte.

       «Che cosa posso farci?» disse alla fine. «Voi lo sapete, per la loro educazione ho
fatto tutto ciò che un padre può fare e invece sono riusciti des imbéciles. Ippolit, per lo
meno, è un imbecille tranquillo, mentre Anatol' è un imbecille irrequieto. La differenza è
tutta qui!» esclamò, sorridendo in modo più innaturale e accentuato del solito e mettendo
così chiaramente in mostra, nelle rughe che gli si formarono attorno alla bocca, qualcosa di
volgare, di una sgradevolezza imprevedibile.

       «Ma allora perché mai nascono figli a persone come voi? Se non foste padre, non
avrei proprio nulla di cui rimproverarvi,» disse Anna Pavlovna, sollevando gli occhi con
aria pensosa.

       «Sono il vostro fedelissimo servitore, et à vous seule je puis l'avouer. I miei figli ce sont
les entraves de mon existence. Questa è la mia croce. Io mi spiego la cosa così. Que voulez-
vous?...» E il principe tacque, esprimendo con un gesto la sua sottomissione a un destino
crudele.

       Anna Pavlovna si fece pensierosa.

       «Non avete mai pensato di ammogliare Anatol', il vostro figliol prodigo? Si dice,»
continuò, «che le vecchie zitelle ont la manie des mariages. A me non pare di avere questa
debolezza, ma avrei una petite personne, che è molto infelice con suo padre, une parente à
nous, une princesse Bolkonskaja.»

       Il principe Vasilij non rispose, ma, con la rapidità di giudizio e la pronta
disposizione a riporre certe cose nella mente, che è propria delle persone di mondo,
mostrò con un cenno del capo di aver preso in considerazione quella notizia.

       «Sapete che Anatol' mi costa quarantamila rubli all'anno?» proruppe, non riuscendo
più a nascondere il triste corso dei suoi pensieri. Tacque un istante, poi continuò: «Che
accadrà fra cinque anni se andremo avanti di questo passo? Voilà l'avantage d'être père. È
ricca, la vostra principessa?»

       «Il padre è molto ricco e molto avaro. Vive in campagna. Sapete, quel famoso
principe Bolkonskij, messo a riposo già sotto il defunto imperatore, e soprannominato "il
re di Prussia". È un uomo molto intelligente, ma molto strano, il che rende difficile vivergli
accanto. La pauvre petite est malheureuse comme les pierres. Ha un fratello, quello che poco
tempo fa si è sposato con Lise Meinen, un aiutante di campo di Kutuzov. Stasera verrà qui
da me.»
                                                                                                  7
www.writingshome.com
                                  Lev Nicolaevic Tolstoj – Guerra e pace


       «Ecoutez, chère Annette,» disse il principe dopo aver preso la mano della sua
interlocutrice e piegandola chissà perché verso il basso. «Arrangez-moi cette affaire et je suis
votre fedelissimo servo à tout jamais. "Servo vostro," come scrive il mio starosta nei suoi
rapporti: con due erre. È di buona famiglia e ricca. Non mi occorre altro.»

       E con quei graziosi movimenti, disinvolti e familiari, che lo distinguevano, trasse a
sé la mano della damigella, la baciò e, dopo averla baciata, la dondolò un poco tra le sue,
abbandonandosi nella poltrona e posando lo sguardo di lato.

       «Attendez,» disse Anna Pavlovna, riflettendo. «Parlerò oggi stesso con Lise (la femme
du jeune Bolkonskij). E può darsi che si riesca a combinare la cosa. Ce sera dans votre famille,
que je ferai mon apprentissage de vieille fille.»



II



       Il salotto di Anna Pavlovna incominciava a poco a poco a riempirsi. Giungeva la più
alta nobiltà di Pietroburgo: persone diversissime per età e per carattere, ma accomunate
dall'appartenenza alla stessa classe sociale. Arrivò la figlia del principe Vasilij, la
bellissima Hélène: era venuta a prendere suo padre per andare con lui alla festa
dell'ambasciatore. Era in abito da ballo, con le cifre dell'imperatrice. E venne anche colei
che era nota come la femme la plus séduisante de Pétersbourg, la giovane principessina
Bolkonskaja, che l'inverno prima si era sposata e ora non compariva più nel gran mondo a
causa della sua gravidanza, ma interveniva ancora ai piccoli ricevimenti. Venne il principe
Ippolit, figlio del principe Vasilij, insieme con Mortemart, che egli presentava; venne
l'abate Morio e vennero molti altri.

       «Voi non avete ancora visto,» oppure «Voi non conoscete ma tante?» diceva Anna
Pavlovna a mano a mano che sopraggiungevano gli invitati e molto gravemente li
conduceva da una vecchietta minuta, piena di nastri annodati alti sul capo, che era sbucata
da un'altra stanza non appena gli ospiti avevano cominciato ad arrivare. Faceva il loro
nome spostando lentamente gli occhi dall'invitato su ma tante e quindi si allontanava.

       Tutti gli invitati assolvevano il rito del saluto alla vecchia zia, che nessuno
conosceva e che a nessuno interessava, e di cui nessuno sapeva che fare. Con
un'espressione triste e solenne Anna Pavlovna seguiva quei saluti approvando in silenzio.
A ognuno ma tante parlava, usando sempre le stesse espressioni, della salute di lui, della
salute propria e della salute di sua maestà l'imperatrice che ora, grazie a Dio, andava
                                                                                              8
www.writingshome.com
                                Lev Nicolaevic Tolstoj – Guerra e pace


meglio. Tutti quelli che le si erano accostati, e che per educazione non mostravano fretta, si
allontanavano poi dalla vecchia signora col senso di sollievo che dà l'avvenuto
adempimento di un penoso dovere, e non le si avvicinavano più per tutta la serata.

        La giovane principessina Bolkonskaja era venuta con un lavoro di cucito dentro una
borsa di velluto ricamata in oro. Il suo grazioso labbro superiore appena ombreggiato da
una leggera peluria, era un po' corto rispetto alla dentatura, ma ancor più vezzosamente si
schiudeva, e in modo ancor più vezzoso si protendeva talvolta in avanti o si abbassava sul
labbro inferiore. Come succede alle donne veramente attraenti, il suo difetto - quel labbro
troppo corto e la bocca dischiusa - acquistava una grazia speciale, tutta sua. Piaceva a tutti
guardare quella graziosa futura madre, piena di salute e di vivacità, che sopportava con
tanta disinvoltura il proprio stato. I vecchi e i giovanotti annoiati avevano l'impressione di
diventare un po' come lei standole accanto e parlandole anche solo per un poco. Chi
parlava con lei, e ad ogni parola vedeva il suo sorriso luminoso e i bianchi denti
scintillanti, sempre visibili, si sentiva quel giorno in uno stato di grazia particolare. Ed era
una sensazione che tutti condividevano.

        La principessina a passi brevi e rapidi fece il giro del tavolo con la borsa da lavoro
al braccio e, accomodandosi con leggiadria il vestito, sedette sul divano accanto al
samovar d'argento come se tutto ciò che faceva fosse stato une partie de plaisir per lei e per
tutti coloro che la circondavano.

        «J'ai apporté mon ouvrage,» disse, slacciando il suo ridicule e rivolgendosi a tutti
insieme. «Badate, Annette, ne me jouez pas un mauvais tour,» aggiunse poi, rivolta alla
padrona di casa. «Vous m'avez écrit que c'était une toute petite soirée; voyez comme je suis
attifée.»

        E allargò le braccia per mostrare il suo elegante abito grigio, adorno di merletti,
cinto da un largo nastro appena sotto il seno.

        «Soyez tranquille, Lise, vous serez toujours la plus jolie.» Rispose Anna Pavlovna.

        «Vous savez, mon mari m'abandonne,» proseguì l'altra con lo stesso tono, rivolgendosi
a un generale. «Il va se faire tuer. Dites-moi, pourquoi cette vilaine guerre?» disse poi al
principe Vasilij, e senza aspettare la risposta, si rivolse alla figlia del principe Vasilij, la
bellissima Hélène.

        «Quelle délicieuse personne, que cette petite princesse!» disse piano il principe Vasilij ad
Anna Pavlovna.


                                                                                                  9
www.writingshome.com
                               Lev Nicolaevic Tolstoj – Guerra e pace


       Poco dopo la principessina entrò un giovane grasso e massiccio con la testa rasata e
gli occhiali. Indossava, secondo la moda del momento, pantaloni chiari, un alto jabot e un
frac marrone. Questo giovanotto grasso era il figlio illegittimo d'un illustre dignitario del
tempo di Caterina, il conte Bezuchov, che attualmente era a Mosca, moribondo. Non aveva
ancora prestato servizio in nessun pubblico impiego, essendo appena tornato dall'estero
dove aveva perfezionato la sua istruzione, ed era la prima volta che appariva in società.
Anna Pavlovna lo salutò col cenno del capo che riservava alle persone di più bassa
gerarchia nel suo salotto. Ma nonostante questo saluto di categoria inferiore, vedendo
Pierre che entrava il volto di Anna Pavlovna assunse un'espressione di inquietudine e di
timore, simile a quello che si adotta alla vista di qualcosa di troppo enorme e
sproporzionato al luogo. Sebbene Pierre fosse assai più grosso degli altri uomini presenti,
questa paura poteva riferirsi soltanto allo sguardo intelligente e nel contempo timido,
spontaneo e indagatore, che in quel salotto valeva a distinguerlo da tutti.

       «C'est bien aimable à vous, "monsieur Pierre", d'être venu voir une pauvre malade,» gli
disse Anna Pavlovna, scambiando uno sguardo spaventato con la zietta verso la quale
l'aveva accompagnato.

       Pierre farfugliò qualche parola incomprensibile e continuò a cercare qualcosa con
gli occhi. Sorrise di gioia e di sollievo, inchinandosi alla piccola principessa come a
un'intima conoscente, e poi si avvicinò alla zietta. La paura di Anna Pavlovna non era
senza motivo perché Pierre, incurante del discorso della zietta sulla salute di sua maestà,
se ne allontanò subito. Spaventata, Anna Pavlovna lo fermò ricorrendo a una domanda:

       «Non conoscete l'abate Morio? È un uomo molto interessante...»

       «Sì, ho sentito parlare del suo progetto di pace perpetua; è una cosa davvero
interessante, ma difficilmente realizzabile...»

       «Credete?...» rispose Anna Pavlovna tanto per dire qualcosa e ritornare ai suoi
doveri di padrona di casa, ma ora Pierre commise una scortesia in senso inverso. Prima se
n'era andato senza finir d'ascoltare le parole dell'interlocutrice, ora invece voleva
trattenere con la sua conversazione un'interlocutrice che aveva bisogno di allontanarsi da
lui. Piegando la testa in avanti, le sue grosse gambe piantate larghe sul pavimento, prese a
dimostrare ad Anna Pavlovna perché, secondo lui, il piano dell'abate era una chimera.

       «Avremo modo di riparlarne,» disse sorridendo Anna Pavlovna.

       E, liberatasi di quel giovanotto che non sapeva stare al mondo, ritornò ai suoi
doveri di padrona di casa, continuando a tendere l'orecchio e ad aguzzare la vista, pronta

                                                                                           10
www.writingshome.com
                              Lev Nicolaevic Tolstoj – Guerra e pace


a porgere aiuto là dove la conversazione languiva. Come il padrone d'una filanda,
sistemati gli operai ai loro posti, si aggira per l'azienda, e, notando un arresto o il rumore
insolito, stridente o troppo forte d'un fuso, s'affretta ad avvicinarsi, lo ferma o gli ridà il
dovuto movimento, così Anna Pavlovna, aggirandosi per il suo salotto, si avvicinava a un
gruppo che taceva o che parlava troppo e, con una parola o uno spostamento ripristinava
il regolare meccanismo della conversazione. Ma, pur in mezzo a queste cure, era chiaro
che non aveva smesso di nutrire i suoi timori nei confronti di Pierre. Lo guardava
preoccupata, mentre lui si avvicinava per ascoltare ciò che si diceva intorno a Mortemart,
oppure si dirigeva verso un altro gruppo, ove parlava l'abate. Per Pierre, educato
all'estero, questa serata da Anna Pavlovna era la prima del genere che vedesse in Russia.
Sapeva che in quel salotto erano raccolti i migliori intellettuali di Pietroburgo e sgranava
gli occhi come un bambino in un negozio di giocattoli. Temeva di lasciarsi sfuggire un
discorso intelligente che avrebbe potuto ascoltare. Guardando le espressioni sicure e
raffinate delle persone lì riunite si aspettava sempre di udire qualcosa di molto acuto.
Infine si avvicinò a Morio. La conversazione gli parve interessante e si fermò, attendendo
l'occasione per esprimere le proprie idee, come piace ai giovani.



III



      Il ricevimento di Anna Pavlovna era ormai avviato. I fusi ronzavano regolari e
senza interruzione da tutte le parti. Eccetto ma tante, vicino alla quale sedeva soltanto
un'anziana signora con la faccia magra e piagnucolosa, un poco stonata in quella società
brillante, la compagnia si era divisa in tre gruppi. Di uno, formato per lo più da uomini,
era centro l'abate; di un altro, giovanile, la bellissima principessa Hélène, la figlia del
principe Vasilij, e la graziosa principessina Bolkonskaja, rossa in viso, un po' troppo grassa
per la sua età; del terzo, Mortemart e Anna Pavlovna.

      Il visconte era un giovane di bell'aspetto, dolce di tratto e di lineamenti, che
evidentemente si considerava una celebrità, ma per buona educazione lasciava con
modestia che la società in cui si trovava godesse della sua presenza. Era chiaro che Anna
Pavlovna lo offriva in dono ai suoi invitati. Come un buon maître d'hôtel sa servire come
cosa sopraffina un pezzo di bollito che non verrebbe voglia di mangiare vedendolo in una
cucina sudicia, così quella sera Anna Pavlovna serviva ai suoi invitati prima il visconte e
poi l'abate, come qualcosa di altamente raffinato. Nella cerchia di Mortemart il discorso
non aveva tardato a cadere sull'uccisione del duca d'Enghien. Il visconte diceva che il duca

                                                                                            11
www.writingshome.com
                               Lev Nicolaevic Tolstoj – Guerra e pace


d'Enghien era morto a causa della sua grandezza d'animo e che l'accanimento di
Buonaparte contro di lui nascondeva motivi particolari.

       «Ah! voyons. Contez-nous cela, vicomte,» disse Anna Pavlovna, sentendo con gioia che
era echeggiato qualcosa à la Louis XV in questa sua frase «contez-nous cela, vicomte».

       Il visconte fece un inchino in segno di sottomissione e sorrise con ossequio. Anna
Pavlovna formò una cerchia intorno al visconte e invitò tutti ad ascoltare il suo racconto.

       «Le vicomte a été personellement connu de monseigneur,» mormorò Anna Pavlovna ad
uno. «Le vicomte est un parfait conteur,» disse a un altro. «Comme on voi l'homme de la bonne
compagnie,» disse a un terzo; e il visconte venne ammannito alla società nella luce migliore
e per lui più vantaggiosa, come un pezzo di roast-beef su un piatto caldo guarnito di
verdure.

       Il visconte stava per cominciare il suo racconto ed ebbe un fine sorriso.

       «Venite qui, chère Hélène,» disse Anna Pavlovna alla bella principessina, che sedeva
un poco in disparte al centro di un altro gruppo.

       La principessina Hélène sorrise; poi si alzò con lo stesso immutabile sorriso di
donna dalla bellezza perfetta col quale era entrata nel salotto. Frusciando leggermente con
la sua robe bianca da ballo, guarnita di peluche e di duvet, e scintillando col biancore delle
spalle, col fulgore dei capelli e dei brillanti, passò fra gli uomini che le facevano largo e si
diresse verso Anna Pavlovna senza guardare nessuno ma sorridendo a tutti, come
concedendo gentilmente a ognuno il diritto di ammirare la bellezza della sua figura, delle
spalle piene, del dorso e del seno molto scoperto secondo la moda d'allora, quasi recando
in sé uno splendore di ballo. Hélène era così bella che non solo non si notava in lei
neppure un'ombra di civetteria, ma, al contrario, sembrava quasi che si vergognasse di
quella bellezza inoppugnabile che irraggiava da lei in maniera troppo clamorosa e
trionfante.

       «Quelle belle personne!» diceva chiunque la vedesse. Come colpito da qualcosa di
straordinario, il visconte strinse le spalle e abbassò gli occhi mentre lei gli si sedeva
davanti e illuminava anche lui di quel suo immutabile sorriso.

       «Madame, je crains pour mes moyens devant un pareil auditoire,» disse il visconte
sorridendo e piegando la testa da un lato.

       La principessina appoggiò il suo braccio nudo e tornito al tavolino e non ritenne
necessario dir qualcosa. Sorridendo, aspettava. Per tutto il tempo del racconto restò a
                                                                                              12
www.writingshome.com
                                Lev Nicolaevic Tolstoj – Guerra e pace


sedere eretta, lanciando di tanto in tanto uno sguardo ora al proprio braccio tornito che
posava con leggerezza sul tavolo, ora al seno ancor più bello, sul quale badava ad
aggiustare il vezzo di brillanti; assestò varie volte le pieghe dell'abito e, quando il racconto
produceva sensazione, si voltava a guardare Anna Pavlovna e tosto assumeva la stessa
espressione che aleggiava sul volto della damigella d'onore per poi ricomporsi nel suo
raggiante sorriso. Seguendo Hélène, si avvicinò anche la piccola principessina
Bolkonskaja, lasciando il tavolino del tè.

       «Attendez-moi, je vais prendre mon ouvrage,» disse. «Voyons, à quoi pensez vous?»
aggiunse poi, rivolta al principe Ippolit. «Apportez-moi mon ridicule.»

       La principessina, sorridendo e parlando con tutti, causò un'improvvisa interruzione
e, sedendosi, si accomodò l'abito con gesti vivaci.

       «Adesso sto bene,» disse e, chiedendo che si proseguisse, si accinse al suo lavoro.

       Il principe Ippolit le portò il ridicule, le passò alle spalle e, avvicinata una sedia, le si
sedette accanto.

       Le charmant Hippolyte colpiva per la sua straordinaria somiglianza con la bellissima
sorella, e ancor di più perché, nonostante questa somiglianza, era di una bruttezza
singolare. I lineamenti del suo viso erano gli stessi della sorella, ma in lei tutto si
illuminava di quel costante sorriso così pieno di gioia di vivere, così contento di sé, così
fresco e giovane, e dalla statuaria, eccezionale bellezza del corpo. Nel fratello, al contrario,
lo stesso viso era reso opaco dall'espressione idiota, e costantemente atteggiato a un
presuntuoso malumore, mentre il corpo appariva gracile e floscio. Gli occhi, il naso, la
bocca, tutto gli si contraeva in una sorta di vaga smorfia annoiata, mentre le braccia e le
gambe assumevano sempre una posizione innaturale.

       «Ce n'est pas une histoire de revenants?» disse lui, dopo essersi seduto accanto alla
principessina e aver frettolosamente applicato agli occhi la lorgnette, come se non potesse
cominciare a parlare senza prima ricorrere a quell'oggetto.

       «Mais non, mon cher,» disse stupito il narratore, stringendosi nelle spalle.

       «C'est que je déteste les histoires de revenants,» disse il principe Ippolit; e dal suo tono
si capì che prima aveva pronunciato quelle parole e poi ne aveva compreso il significato.

       A causa della presunzione con la quale parlava nessuno comprese se ciò che aveva
detto fosse molto intelligente oppure molto stupido. Indossava un frac verde scuro,
pantaloni color cuisse de nymphe effrayée - come diceva lui - calze e scarpine.
                                                                                                 13
www.writingshome.com
                              Lev Nicolaevic Tolstoj – Guerra e pace


      Il vicomte raccontò con molto garbo un aneddoto che allora circolava, secondo il
quale il duca d'Enghien sarebbe andato segretamente a Parigi per un abboccamento con
M.lle George, e là si sarebbe imbattuto nel Bonaparte, il quale godeva del pari le grazie
della famosa attrice; Napoleone, trovatosi di fronte il duca, aveva avuto uno di quegli
svenimenti ai quali andava soggetto, ed era così rimasto a discrezione del duca, senza che
questi ne approfittasse; in seguito, però, Bonaparte si era vendicato di tanta magnanimità
mandando a morte il duca.

      Il racconto era molto emozionante, specie nel punto in cui i due rivali si
riconoscevano, e, a quanto pareva, le signore ne furono scosse.

      «Charmant,» disse Anna Pavlovna, voltandosi a guardare con aria interrogativa la
piccola principessina.

      «Charmant,» mormorò la giovane principessina, infilando l'ago nel ricamo, come a
significare che l'interesse e il fascino di quel racconto le impedivano di continuare il suo
lavoro.

      Il visconte apprezzò questa tacita lode, e con un sorriso di gratitudine si accinse a
proseguire; ma in quel momento Anna Pavlovna, non avendo desistito dal tenere d'occhio
il giovanotto che tanto la preoccupava, notò che Pierre parlava all'abate con troppo calore
e a voce troppo alta e si affrettò ad accorrere nel luogo del pericolo. In effetti Pierre era
riuscito ad annodare con l'abate una conversazione sull'equilibrio delle forze politiche, e
l'abate, palesemente interessato dall'ingenuo fervore del giovane, s'era messo a sviluppare
di fronte a lui la sua idea prediletta. Entrambi parlavano e si ascoltavano con troppa
animazione e troppa naturalezza e questo, appunto, non piaceva ad Anna Pavlovna.

      «C'è un unico mezzo: l'equilibrio europeo e le droit des gens,» diceva l'abate.
«Basterebbe che un solo stato potente come la Russia, che pure passa comunemente per
barbaro, si mettesse disinteressatamente alla testa di un'alleanza volta a conseguire
l'equilibrio dell'Europa, ed essa salverebbe il mondo intero!»

      «Ma come farete a raggiungere questo equilibrio?» stava per cominciare Pierre. Ma
in quel momento si avvicinò Anna Pavlovna, e dopo aver gettato un'occhiata severa a
Pierre, domandò all'italiano come sopportasse il clima di Pietroburgo. Il volto dell'italiano
mutò di colpo e assunse un'espressione offensivamente ipocrita, che evidentemente gli era
abituale quando discorreva con le donne.




                                                                                          14
www.writingshome.com
                                 Lev Nicolaevic Tolstoj – Guerra e pace


       «Sono così conquistato dall'ammaliante profusione d'ingegno e di distinzione di
questa società - e in particolar modo di quella femminile - nella quale ho avuto l'onore di
essere accolto, che ancora non ho avuto il tempo di pensare al clima,» fu la sua risposta.

       Decisa a non abbandonare più l'abate e Pierre a loro stessi, per tenerli meglio
d'occhio Anna Pavlovna li aggregò alla cerchia generale.

       In quel momento entrò nel salotto un nuovo personaggio. Era costui il giovane
principe Andrej Bolkonskij, marito della piccola principessina. Il principe Bolkonskij era
un giovane di non alta statura, ma assai bello, d'aspetto elegante e armonioso, i lineamenti
fini e marcati. Tutto nella sua figura, dalla stanchezza annoiata dello sguardo al passo
tranquillo e misurato, produceva il più netto contrasto con la sua piccola moglie così
vivace. Era evidente che tutte le persone presenti non solo gli erano note, ma lo avevano
già a tal punto annoiato, che solo il vederli e ascoltarli lo annoiava terribilmente. Di tutte le
facce che gli erano venute a noia quella della sua graziosa moglie pareva averlo annoiato
più di ogni altra. Ne distolse infatti lo sguardo con una smorfia che guastava il suo bel
viso, baciò la mano di Anna Pavlovna e, socchiudendo gli occhi, esaminò l'intera
compagnia dei presenti.

       «Vous vous enrôlez pour la guerre, mon prince?» disse Anna Pavlovna.

       «Le général Koutouzoff,» disse Bolkonskij facendo cadere l'accento sull'ultima sillaba,
alla francese, «a bien voulu de moi pour aide-de-camp...»

       «Et Lise, votre femme?»

       «Andrà in campagna.»

       «Non sentite rimorso a privarci della vostra incantevole moglie?»

       «André,» disse sua moglie, rivolgendosi al marito con lo stesso tono civettuolo con
cui si rivolgeva anche agli estranei, «che storia ci ha raccontato il visconte su M.lle George
e Bonaparte!»

       Il principe Andrej aggrottò la fronte e si voltò dall'altra parte. Pierre, che da quando
il principe Andrej era entrato nel salotto non ne aveva più distolto gli occhi pieni di gioia e
d'amicizia, gli si accostò e lo prese per un braccio. Senza voltarsi, il principe Andrej
corrugò il viso in una smorfia che esprimeva stizza nei confronti di colui che gli toccava il
braccio, ma, quando vide il volto sorridente di Pierre, sorrise anche lui di un sorriso
inaspettatamente buono e simpatico.


                                                                                              15
www.writingshome.com
                               Lev Nicolaevic Tolstoj – Guerra e pace


      «Oh, guarda!... Anche tu nel gran mondo!» disse a Pierre.

      «Sapevo che voi dovevate venire,» rispose Pierre. «Verrò a cena a casa vostra,»
aggiunse piano per non disturbare il visconte che continuava il suo racconto. «Posso?»

      «No, non potete,» rispose il principe Andrej ridendo, mentre con una stretta della
mano lasciava capire a Pierre che non c'era bisogno di domandare una cosa simile.
Avrebbe voluto dire qualcos'altro, ma in quel momento il principe Vasilij e la figlia si
levarono in piedi e i due uomini si alzarono per fare largo.

      «Mi scuserete, mio caro visconte,» disse il principe Vasilij al francese, prendendogli
una manica e tirandola affabilmente verso il basso perché non si alzasse. «Questa
disgraziata festa dell'ambasciatore interrompe voi e priva me di un vero piacere. Sono
davvero costernato di dover abbandonare la vostra deliziosa serata,» disse poi, rivolto ad
Anna Pavlovna.

      Sua figlia, la principessina Hélène, sorreggendo appena le pieghe dell'abito, si
inoltrò fra le sedie, mentre il sorriso splendeva ancora più luminoso sul suo volto
stupendo. Quando lei gli passò accanto, Pierre guardò quella bellezza con occhi rapiti e
ammirati.

      «Molto bella,» disse il principe Andrej.

      «Molto,» disse Pierre.

      Passandogli accanto, il principe Vasilij afferrò Pierre per un braccio e si rivolse ad
Anna Pavlovna:

      «Dirozzatemi quest'orso,» disse. «È già un mese, sapete, che è in casa mia, ed è la
prima volta che lo vedo in società. Niente è più utile a un giovane della compagnia di
donne intelligenti.»



IV



      Anna Pavlovna sorrise e promise di occuparsi di Pierre che sapeva parente del
principe Vasilij dal lato paterno. L'anziana signora che fino a quel momento era stata
seduta insieme con ma tante, si alzò in fretta e raggiunse il principe Vasilij in anticamera.



                                                                                          16
www.writingshome.com
                                 Lev Nicolaevic Tolstoj – Guerra e pace


Dal suo volto era scomparso tutto il falso interessamento che aveva mostrato fino a poco
prima. Il suo viso buono e piagnucoloso ora esprimeva solo inquietudine e timore.

       «Dunque, cosa mi dite, principe, del mio Boris?» disse, raggiungendolo in
anticamera. (Pronunciava il nome Boris con una sua speciale accentazione sulla o.) «Io non
posso trattenermi più a lungo a Pietroburgo. Dite, quali notizie posso portare al mio
povero ragazzo?»

       Sebbene il principe Vasilij ascoltasse svogliatamente e con scarsa deferenza
l'anziana signora, e avesse persino palesato segni d'impazienza, lei seguitò a sorridergli in
modo implorante; e anzi, lo afferrò per un braccio affinché non se ne andasse.

       «Vi costerebbe così poco dire una parola all'imperatore! E lui verrebbe subito
trasferito nella Guardia,» supplicò.

       «Credete, farò quanto è in mio potere, principessa,» rispose il principe Vasilij, «ma
non mi è facile chiedere favori all'imperatore; vi consiglio piuttosto di rivolgervi a
Rumjancev attraverso il principe Golicyn. Mi sembra la cosa migliore.»

       L'anziana signora era la principessa Drubeckaja, una delle migliori famiglie di
Russia; ma era povera, da molto tempo si era ritirata dalla società e aveva perduto le
relazioni di un tempo. Adesso era lì per ottenere che il suo unico figlio venisse trasferito
nella Guardia. Si era fatta invitare ed era venuta al ricevimento di Anna Pavlovna al solo
scopo di vedere il principe Vasilij; solo per questo era stata lì ad ascoltare la storia del
visconte. Alle parole del principe Vasilij si spaventò: il suo viso, un tempo bello, manifestò
un palese risentimento, ma non durò che un istante. Sorrise di nuovo e si afferrò con più
forza al braccio del principe.

       «Ascoltate, principe,» disse, «non vi ho mai chiesto né mai vi chiederò favori; non vi
ho mai neppure rammentato l'amicizia di mio padre per voi. Ma ora, in nome di Dio, ve ne
scongiuro: fate questo per mio figlio e io vi considererò un benefattore,» aggiunse in fretta.
«No, non arrabbiatevi, ma fatemi questa promessa. Ho pregato Golicyn, ma me l'ha
negato. Soyez le bon enfant que vous avez été,» mormorò, cercando di sorridere, mentre aveva
le lacrime agli occhi.

       «Papà, arriveremo in ritardo,» disse Hélène in attesa accanto alla porta, girando
appena la sua bella testa sulle spalle statuarie.

       Ma, in società, l'influenza è un capitale che occorre risparmiare perché non si
consumi. Il principe Vasilij lo sapeva e, considerando che se si fosse messo a chiedere
favori per tutti quelli che gliene chiedevano, ben presto non avrebbe più potuto chiederne
                                                                                           17
www.writingshome.com
                                Lev Nicolaevic Tolstoj – Guerra e pace


per sé, di rado faceva ricorso alla propria influenza. Nel caso della principessa Drubeckaja
provava tuttavia, dopo quel nuovo appello, una sorta di rimorso di coscienza. Lei gli
aveva rammentato la verità: che era debitore al padre di lei dei suoi primi passi nella
carriera. Dai suoi modi, inoltre, si rendeva conto che la principessa era una di quelle donne
- madri in particolare - che una volta ficcatasi una cosa in testa, non desistono finché i loro
desideri non sono stati esauditi, e sono pronte a insistere ogni giorno, ogni minuto, sono
disposte perfino a far scenate. Quest'ultima considerazione lo fece esitare.

       «Chère Anna Michajlovna,» disse col suo abituale tono familiare e annoiato. «Per me
è quasi impossibile ottenere ciò che vi sta a cuore; ma, per dimostrarvi la mia affezione e
come rispetti la memoria del vostro defunto padre, farò l'impossibile: vostro figlio sarà
trasferito nella Guardia, eccovi la mia mano. Contenta?»

       «Mio caro, siete un vero benefattore! Del resto, altro da voi non mi potevo aspettare;
sapevo quanto siete buono.»

       Egli fece l'atto di andarsene.

       «Aspettate, ancora due parole. Une fois passé aux gardes...,» disse, un po' confusa,
«Voi siete amico di Michajl Ilarionoviè Kutuzov, raccomandategli Boris come aiutante di
Stato Maggiore. Allora sarei tranquilla, e allora ormai...»

       Il principe Vasilij sorrise.

       «Questo non lo posso promettere. Voi sapete come sia assediato Kutuzov da
quando è stato nominato comandante in capo. Lui stesso mi ha raccontato che tutte le
signore di Mosca hanno stretto una congiura per assegnargli i loro figli come aiutanti.»

       «No, promettetemelo, se no non vi lascerò andar via, m'io caro benefattore.»

       «Papà,» ripeté la bellissima con lo stesso tono, «arriveremo in ritardo.»

       «Ebbene, au revoir, arrivederci. Come vedete...»

       «Allora, domani ne parlerete all'imperatore?»

       «Domani, senza fallo. Ma per Kutuzov non prometto.»

       «No, promettete, promettete, Basile,» supplicò alle sue spalle Anna Michajlovna,
con un sorriso da giovane civetta che una volta doveva esserle abituale, ma ora si addiceva
ben poco al suo viso appassito.



                                                                                            18
www.writingshome.com
                                 Lev Nicolaevic Tolstoj – Guerra e pace


       Evidentemente aveva dimenticato i suoi anni e per abitudine metteva in campo tutti
gli antichi artifici femminili. Ma non appena il principe fu uscito, il suo volto assunse di
nuovo l'espressione fredda e ipocrita di prima. Si avvicinò al gruppo in mezzo al quale il
visconte continuava a raccontare e di nuovo fece finta di ascoltare, aspettando che venisse
il momento di andarsene, dato che ormai aveva fatto ciò che doveva fare.

       «E cosa ne dite di quest'ultima commedia du sacre de Milan?» diceva Anna
Pavlovna. «Et la nouvelle comédie des peuples de Gênes et de Lucques, qui viennent présenter
leurs voeux à M. Buonaparte. M. Buonaparte assis sur un trône, et exauçant les voeux des nations!
Adorable! Non, mais c'est à en devenir folle! On dirait que le monde entier a perdu la tête.»

       Il principe Andrej sogghignò, fissando in volto Anna Pavlovna.

       «Dieu me la donne, gare à qui la touche,» disse pronunciando le parole di Bonaparte al
momento dell'incoronazione. «On dit qu'il a été très beau en prononçant ces paroles,» aggiunse
e ancora una volta ripete le parole in italiano: «Dio me l'ha data, guai a chi la tocca.»

       «J'espère enfin,» proseguì Anna Pavlovna, «que ça a été la goutte d'eau qui fera déborder
le verre. Les souverains ne peuvènt plus supporter cet homme, qui menace tout.»

       «Les souverains? Je ne parle pas de la Russie,» rispose in tono cortese e sfiduciato il
visconte. «Les souverains, madame! Qu'ont ils fait pour Louis XVI, pour la reine, pour Madame
Elisabeth? Rien,» continuò, animandosi. «Et croyez-moi, ils subissent la punition pour leur
trahison de la cause des Bourbons. Les souverains? Ils envoient des ambassadeurs pour
complimenter l'usurpateur.»

       E con un sospiro di disprezzo cambiò nuovamente posizione. A queste parole il
principe Ippolit, che aveva guardato a lungo il visconte con la lorgnette, si volse
d'improvviso con tutto il corpo verso la piccola principessina, e dopo averle chiesto un
ago, si mise a mostrarle sul tavolo, disegnando con la punta dell'ago, lo stemma dei
Condé. Le illustrava lo stemma con estrema compunzione, come se fosse stata la
principessina a pregarlo.

       «Bâton de gueules, engrêlé de gueules d'azur; maison Condé,» disse.

       La principessina ascoltava sorridendo.

       «Se Bonaparte resterà ancora per un anno sul trono di Francia,» proseguì il visconte
riprendendo il discorso incominciato, con l'aria di chi non ascolta gli altri, ma, in una
faccenda che conosce meglio degli altri, segue unicamente il corso dei propri pensieri, «le


                                                                                                19
www.writingshome.com
                                   Lev Nicolaevic Tolstoj – Guerra e pace


cose andranno troppo lontano. La società - intendo la buona società francese - verrà
annientata per sempre con l'intrigo, la violenza, le proscrizioni, le esecuzioni; e allora...»

          Si strinse nelle spalle e allargò le braccia. Pierre avrebbe voluto dir qualcosa: la
conversazione lo interessava. Ma Anna Pavlovna, che gli faceva la guardia, gli tolse la
parola.

          «L'imperatore Alessandro,» disse con l'accento di mestizia che accompagnava
sempre i suoi discorsi sulla famiglia imperiale, «ha dichiarato che lascerà ai francesi stessi
di decidere la forma di governo. E io penso non vi sia dubbio che l'intera nazione,
liberatasi dall'usurpatore, si getterà nelle braccia del suo legittimo re,» concluse,
desiderando di essere amabile col visconte, emigrato nonché realista.

          «Di questo è lecito dubitare,» disse il principe Andrej. «Monsieur le vicomte ha tutte
le ragioni di credere che le cose si siano spinte già troppo lontano. Io penso che sarà
difficile ritornare all'antico.»

          «Da quanto ho sentito,» intervenne di nuovo Pierre, facendosi rosso in viso, «quasi
tutta la nobiltà è già passata dalla parte di Bonaparte.»

          «Questo lo dicono i bonapartisti,» disse il visconte senza guardare Pierre.
«Attualmente è difficile stabilire quale sia l'opinione pubblica in Francia.»

          «Bonaparte l'a dit,» disse il principe Andrej con un sogghigno. Si vedeva che il
visconte non gli piaceva e che, sebbene non lo guardasse, le sue parole erano dirette contro
di lui.

          «Je leur ai montré le chemin de la gloire,» disse poi dopo un breve silenzio, ripetendo di
nuovo le parole di Napoleone, «ils n'en on pas voulu; je leur ai ouvert mes antichambres, il se
sont precipités en foule... Je ne sais pas à quel point il a eu le droit de le dire.»

          «Aucun,» ribatté il visconte. «Dopo l'uccisione del duca anche i più scalmanati
hanno cessato di vedere in lui un eroe. Si même ça a été un héros pour certaines gens,» disse
ancora il visconte rivolgendosi ad Anna Pavlovna, «depuis l'assassinat du duc il y a un
martyr de plus dans le ciel, un héros de moins sur la terre.»

          Anna Pavlovna e gli altri non avevano ancora fatto in tempo a manifestare con un
sorriso il loro apprezzamento per queste parole del visconte, che Pierre irruppe un'altra
volta nella conversazione, e Anna Pavlovna non poté fermarlo, sebbene presentisse che
avrebbe detto qualcosa di sconveniente.


                                                                                                 20
www.writingshome.com
                               Lev Nicolaevic Tolstoj – Guerra e pace


       «L'esecuzione del duca d'Enghien,» disse Pierre, «è stata una necessità di stato, e io
vedo della grandezza d'animo proprio nel fatto che Napoleone non abbia temuto
d'addossarsi di persona l'intera responsabilità di quell'azione.»

       «Dieu! mon Dieu!» mormorò Anna Pavlovna con un bisbiglio atterrito.

       «Comment, monsieur Pierre, vous trouvez que l'assassinat est grandeur d'âme?» disse la
piccola principessina, sorridendo e tirandosi più accosto il lavoro.

       «Ah! Oh!» commentarono varie voci.

       «Capital!» disse in inglese il principe Ippolit e cominciò a battersi la palma di una
mano su un ginocchio. Il visconte si limitò a stringersi nelle spalle.

       Pierre con aria di sfida squadrò gli ascoltatori da sopra i suoi occhiali.

       «Dico questo,» proseguì con accanimento, «perché i Borboni sono fuggiti davanti
alla rivoluzione, abbandonando il popolo in preda all'anarchia; solo Napoleone ha saputo
capire la rivoluzione, domarla, e perciò per il bene generale non poteva fermarsi di fronte
alla vita di un uomo.»

       «Non vorreste passare a quel tavolo?» disse Anna Pavlovna.

       Ma Pierre continuò il suo discorso senza rispondere.

       «No,» proseguì, animandosi sempre più, «Napoleone è grande, perché si è posto
più in alto della rivoluzione, e di essa ha schiacciato gli abusi conservando il buono:
l'eguaglianza dei cittadini, la libertà di parola e di stampa. Soltanto per questo ha
conquistato il potere.»

       «Certo. Se, una volta raggiunto il potere, invece di approfittarne per commettere
omicidi, l'avesse trasmesso al legittimo re,» disse il visconte, «allora sì l'avrei detto un
grand'uomo.»

       «Non avrebbe potuto far questo. Il popolo gli aveva dato il potere solo perché lo
liberasse dai Borboni e perché in lui riconosceva un grand'uomo. La rivoluzione è stato un
evento di immensa portata,» proseguì monsieur Pierre, manifestando con questo inciso
disperato e carico di sfida tutta la sua giovinezza, e la smania di metter fuori tutto.

       «La rivoluzione e il regicidio un evento di immensa portata? Questo poi... Ma non
volete proprio passare all'altro tavolo?» ripeté Anna Pavlovna.

       «Contrat social,» disse il visconte con un mite sorriso.
                                                                                          21
www.writingshome.com
                                  Lev Nicolaevic Tolstoj – Guerra e pace


       «Io non parlo del regicidio. Parlo delle idee.»

       «Sì, le idee di rapina, di omicidio e di regicidio,» interruppe ancora la voce ironica.

       «Ci sono stati eccessi, è vero, ma questi non hanno portata decisiva. Quello che
conta sono i diritti dell'uomo, l'emancipazione dai pregiudizi, l'uguaglianza dei cittadini; e
queste idee Napoleone le ha mantenute in tutta la loro forza.»

       «Libertà ed uguaglianza!» esclamò il visconte con disprezzo, come se alla fine si
fosse deciso a dimostrare a quel giovanotto la sciocca insensatezza dei suoi discorsi, «tutte
parole altisonanti, che da un pezzo ormai sono compromesse. Chi non ama la libertà e
l'uguaglianza? Già il nostro Salvatore aveva predicato la libertà e l'eguaglianza. Forse che,
dopo la rivoluzione, la gente è diventata più felice? Al contrario. Noi volevamo la libertà, è
stato Bonaparte a distruggerla.»

       Il principe Andrej sogguardava: sorridendo ora Pierre, ora il visconte, ora la
padrona di casa. In un primo momento, all'uscita di Pierre, Anna Pavlovna, sebbene fosse
abituata a vivere in società, si era sentita terrorizzata; ma quando vide che, ad onta di
quelle parole sacrileghe, il visconte non aveva perso il suo controllo, si persuase che ormai
non era possibile soffocare quei discorsi; così fece ricorso a tutte le sue energie e, alleatasi
al visconte, aggredì l'oratore.

       «Mais, mon cher monsieur Pierre,» disse, «come ve lo spiegate un grand'uomo capace
di giustiziare un duca, o più semplicemente un essere umano, senza processo e senza
colpa?»

       «E io vorrei domandare a monsieur,» disse il visconte, «come spiega il 18 brumaio.
Non è stato forse un inganno? C'est un escamotage, qui ne ressemble nullement à la manière
d'agir d'un grand homme.»

       «E i prigionieri che ha fatto uccidere in Africa?» disse la piccola principessina. «Che
cosa orribile!» E si strinse nelle spalle.

       «C'est un roturier, vous aurez beau dire,» disse il principe Ippolit.

       Monsieur Pierre non sapeva a chi rispondere; contemplò tutti e sorrise. Il suo sorriso
non era come quello degli altri, che si risolveva in un non-sorriso. Al contrario, quando lui
sorrideva, istantaneamente quel volto serio e un po' imbronciato spariva, e ne appariva un
altro: infantile, buono, persino un poco vacuo, che sembrava chiedere scusa.




                                                                                             22
www.writingshome.com
                                 Lev Nicolaevic Tolstoj – Guerra e pace


        Il visconte, che lo vedeva per la prima volta, comprese subito che quel giacobino era
assai meno terribile delle sue idee.

        Tutti tacevano.

        «Ma come può rispondere a tutti insieme?» disse il principe Andrej. «E poi, nelle
azioni di un uomo di stato si devono distinguere le azioni del privato, del condottiero o
dell'imperatore. Questo è ciò che io penso.»

        «Sì, sì, s'intende,» ribadì Pierre, rallegrandosi dell'aiuto che gli giungeva.

        «Non si può non riconoscerlo,» continuò il principe Andrej, «come uomo
Napoleone è grande sul ponte d'Arcole, all'ospedale di Giaffa, dove porge la mano agli
appestati, ma... ma ci sono altre azioni che non è facile giustificare.»

        Il principe Andrej, che palesemente aveva voluto mitigare la goffa sconvenienza
delle parole di Pierre, si alzò accingendosi ad andarsene, e fece un cenno alla moglie.

        Improvvisamente il principe lppolit si alzò e trattenendo tutti con dei gesti delle
mani esclamò:

        «Ah! aujourd'hui on m'a raconté une anecdote moscovite, charmante: il faut que je vous en
régale. Vous m'excusez, vicomte, il faut que je raconte en russe. Autrement on ne sentira pas le sel
de l'histoire.»

        E il principe Ippolit incominciò a parlare in russo con l'accento dei francesi che sono
da un anno in Russia. Tutti si fermarono. Aveva sollecitato attenzione alla sua storia con
tanta vivacità e pressanza, che tutti s'erano fermati.

        «A Moscou c'è una signora, une dame. È molto avara, ma le occorrono due valets de
pied per la sua carrozza. E molto alti di statura. Le piaceva così. E aveva une femme de
chambre, di statura ancora più alta. Lei disse...»

        A questo punto il principe Ippolit si fece assorto: stentava, evidentemente, a
concentrarsi.

        «Lei dice... sì, lei dice: "Ragazza (à la femme de chambre), metti la livrée e vieni con me,
dietro la carrozza, a faire des visites."»

        A questo punto il principe Ippolit sbuffò e scoppiò a ridere molto prima dei suoi
ascoltatori, cosa che produsse un'impressione poco favorevole per il narratore. Qualcuno
però sorrise, e tra questi la vecchia signora e Anna Pavlovna.

                                                                                                 23
www.writingshome.com
                                Lev Nicolaevic Tolstoj – Guerra e pace


       «Lei va. D'improvviso viene forte vento. La ragazza perde suo cappello e lunghi
capelli si sciolgono...»

       A questo punto egli non seppe più contenersi; prese a ridere convulsamente
riuscendo, tra uno scoppio di risa e l'altro, a dire:

       «E tutto il mondo lo viene a sapere...»

       Con questo terminò l'aneddoto. Benché non si capisse perché avesse voluto
raccontarlo e perché si dovesse per forza raccontarlo in russo, Anna Pavlovna e altri
mostrarono di apprezzare la mondana amabilità del principe Ippolit, che aveva così
garbatamente ovviato alla spiacevole e per nulla cortese uscita di monsieur Pierre. Dopo
l'aneddoto la conversazione si frantumò in meschine, insignificanti chiacchiere sul
prossimo, sull'ultimo ballo a corte, sugli spettacoli a teatro, su quando e come ci si sarebbe
riveduti.



V



       Dopo aver ringraziato Anna Pavlovna per la sua charmante soirée gli invitati
cominciarono a ritirarsi.

       Pierre era goffo. Grosso, tarchiato, più alto della media, con enormi mani rosse, non
sapeva (come si dice) entrare in un salotto e ancor meno sapeva uscirne: dire, cioè, prima
d'andarsene qualcosa di particolarmente piacevole. Oltre a ciò era distratto. Alzandosi,
invece del suo cappello afferrò un tricorno con pennacchio da generale e lo tenne in mano,
stropicciando quelle piume, finché un generale non lo pregò di restituirlo. Ma la sua
distrazione e la sua inettitudine a entrare in un salotto e a conversarvi erano riscattate in
lui da un'espressione di bontà, di semplicità e di modestia. Anna Pavlovna si voltò verso
di lui, ed esprimendogli con cristiana mitezza il proprio perdono per la sua uscita, gli fece
col capo un cenno di saluto e gli disse:

       Spero di vedervi ancora, ma spero altresì che vorrete mutare le vostre opinioni, mio
caro monsieur Pierre.»

       Egli non rispose; si limitò a fare un inchino, mostrando ancora una volta a tutti quel
suo sorriso che non diceva nulla o forse soltanto questo: «Le opinioni sono opinioni, ma



                                                                                           24
www.writingshome.com
                               Lev Nicolaevic Tolstoj – Guerra e pace


potete vedere da voi che bravo e buon ragazzo sono io.» E tutti, anche Anna Pavlovna,
senza volerlo ebbero quell'impressione.

       Il principe Andrej uscì in anticamera e, mentre offriva le spalle al servitore che gli
porgeva il mantello, ascoltava indifferente il chiacchiericcio tra sua moglie e il principe
Ippolit, che era uscito anche lui in anticamera. Il principe Ippolit era in piedi accanto alla
graziosa principessa incinta e insistentemente guardava proprio diritto a lei con la
lorgnette.

       «Andate, Annette, vi raffredderete,» disse la piccola principessina congedandosi da
Anna Pavlovna. «C'est arrêté,» aggiunse piano.

       Anna Pavlovna era già riuscita a parlare con Lise del fidanzamento che voleva
combinare fra Anatol' e la cognata della piccola principessa.

       «Spero in voi, cara amica,» disse piano anche Anna Pavlovna, «le scriverete e mi
direte comme le père envisagera la chose. Au revoir.» E uscì dall'anticamera.

       Il principe Ippolit si avvicinò alla piccola principessa. Si chinò e accostando il suo
viso a quello di lei, prese a dirle qualcosa in una specie di bisbiglio.

       Due servitori, della principessina e del principe Ippolit, stavano in piedi aspettando
che i due finissero di parlare; tenevano in mano l'uno uno scialle e l'altro una redingote, e
ascoltavano quel discorrere in francese per loro incomprensibile con l'aria di chi capisce
tutto ma non vuol darlo a vedere. Come sempre la principessina parlava sorridendo e
ascoltava ridendo.

       «Sono così contento di non esser andato dall'ambasciatore,» diceva il principe
Ippolit, «sarebbe stata una tale noia... Magnifica serata. Non è vero che è stata magnifica?»

       «Dicono che il ballo sarà molto bello,» rispondeva la principessina, torcendo in su il
labbro ombreggiato di peluria. «Ci saranno le più belle donne della società.»

       «Non tutte, dal momento che voi non ci sarete; non tutte,» esclamò il principe
Ippolit ridendo di cuore; e, preso lo scialle di mano al servitore, e dandogli anzi addirittura
uno spintone, si accinse a posarlo sulle spalle della principessina. Fosse per goffaggine o
per intenzione (nessuno avrebbe potuto dirlo) per un bel poco non tolse le mani anche
quando lo scialle era già posato sulle spalle; e parve quasi abbracciare la giovane donna.




                                                                                             25
www.writingshome.com
                                  Lev Nicolaevic Tolstoj – Guerra e pace


         Lei si scansò con un movimento grazioso, ma sempre sorridendo, si volse e gettò
un'occhiata al marito. Il principe Andrej teneva gli occhi chiusi: aveva un'aria stanca e
assonnata.

         «Siete pronta?» domandò alla moglie, guardando oltre.

         Il principe Ippolit indossò in fretta la sua redingote, che in conformità alla nuova
moda gli arrivava ai piedi, e incespicandovi corse verso l'ingresso, dietro la principessina
che il servitore stava aiutando a salire in carrozza.

         «Princesse, au revoir,» gridò, imbrogliandosi con la lingua allo stesso modo che con i
piedi.

         La principessina raccogliendo le falde dell'abito si era seduta nel buio della
carrozza; fuori, suo marito si stava accomodando la sciabola. Il principe Ippolit, cercando
di rendersi utile, dava impaccio a tutti.

         «Permettete, signore,» disse il principe Andrej rivolgendosi in russo con un tono
secco e ostile al principe Ippolit, che gli impediva di passare. «Io ti aspetto, Pierre,»
aggiunse poi la voce del principe Andrej, divenuta cordiale e affettuosa.

         Il cocchiere diede il via e le ruote della carrozza si mossero con gran fracasso. Ritto
sugli scalini dell'ingresso il principe Ippolit rideva convulsamente, aspettando il visconte
che aveva promesso di accompagnare fino a casa.

         «Eh bien, mon cher, votre petite princesse est très bien, très bien,» disse il visconte
sedendosi in carrozza con Ippolit. «Mais très bien.» Si baciò la punta delle dita. «Et tout-à-
fait française.»

         Ippolit sbuffò e scoppiò a ridere.

         «Et savez-vous que vous êtes terrible avec votre petit air innocent,» proseguì il visconte.
«Je plains le pauvre mari, ce petit officier qui se donne des airs de prince régnant,»

         Ippolit sbuffò ancora una volta e borbottò fra scoppi di risa:

         «Et vous disiez que les dames russes ne valaient pas les dames françaises. Il faut savoir s'y
prendre.»

         Arrivato per primo, da persona di casa Pierre entrò nello studio del principe Andrej
e subito, come faceva d'abitudine, si sdraiò sul divano, prese il primo libro che gli capitò



                                                                                                   26
www.writingshome.com
                               Lev Nicolaevic Tolstoj – Guerra e pace


dallo scaffale (erano i Commentari di Cesare) e, appoggiandosi su un gomito, si mise a
leggerlo dalla metà.

       «Che cos'hai combinato con M.lle Šerer? Adesso quella si ammalerà sul serio,» disse
il principe Andrej entrando nello studio e stropicciandosi le piccole mani bianche.

       Pierre si girò con tutto il corpo, tanto che il divano scricchiolò, rivolse il viso pieno
d'animazione verso il principe Andrej, sorrise e fece un gesto vago con la mano.

       «Quell'abate è davvero interessante; solo che non capisce a fondo il problema...
Secondo me una pace perpetua è possibile, ma... non so come dire... non si può farla
dipendere dall'equilibrio politico.»

       Il principe Andrej evidentemente non mostrava alcun interesse per quei discorsi
astratti.

       «Mon cher, non si può dire dovunque tutto ciò che si pensa. Ma dimmi: ti sei deciso?
Farai l'ufficiale di cavalleria o il diplomatico?» continuò, dopo un momento di silenzio.

       Pierre si mise a sedere sul divano, riunendo le gambe.

       «Figuratevi che ancora non lo so. Né l'una né l'altra prospettiva mi vanno a genio.»

       «Ma bisogna pure che tu prenda una decisione. Tuo padre aspetta.»

       A dieci anni Pierre era stato mandato all'estero con un abate, suo istitutore, dove
aveva vissuto sino a vent'anni. Quando era tornato a Mosca, il padre aveva congedato
l'abate e aveva detto al giovanotto: «Adesso va a Pietroburgo, guardati intorno e scegli.
Per me va bene qualunque cosa. Eccoti dei soldi e una lettera per il principe Vasilij.
Tienimi informato di tutto e io ti aiuterò in tutto.» Pierre già da tre mesi si stava scegliendo
una carriera e non concludeva nulla. Di questa scelta appunto gli stava parlando il
principe Andrej. Pierre si stropicciò la fronte.

       «Dev'essere un massone,» disse, alludendo all'abate che aveva visto alla serata.

       «Lasciamo perdere questi discorsi,» lo fermò di nuovo il principe Andrej, «parliamo
piuttosto di cose concrete. Sei stato alla Guardia a cavallo?...»

       «No, non ci sono stato, ma mi è venuta in mente una cosa e volevo appunto
parlarvene. Ormai è chiaro che ci sarà questa guerra contro Napoleone. Se fosse una
guerra per la libertà, capirei, sarei il primo a prestar servizio nell'esercito; ma aiutare



                                                                                             27
www.writingshome.com
                               Lev Nicolaevic Tolstoj – Guerra e pace


l'Inghilterra e l'Austria contro il più grande uomo che ci sia al mondo... no, è una cosa che
non va.»

       A questi discorsi infantili di Pierre il principe Andrej si limitò a stringersi nelle
spalle, come per dire che a simili stupidaggini non si poteva rispondere; ma in effetti era
difficile rispondere a quelle ingenue argomentazioni in modo diverso da come rispose il
principe Andrej.

       «Se tutti andassero in guerra solo in base alle proprie convinzioni, le guerre non ci
sarebbero più,» disse.

       «E sarebbe una cosa magnifica,» disse Pierre.

       Il principe Andrej ebbe un risolino.

       «Sì, forse sarebbe una cosa magnifica, ma non si avvererà mai.»

       «E voi, allora, perché andate in guerra?» domandò Pierre.

       «Perché? Non lo so. Perché bisogna. Inoltre, ci vado...» Egli si fermò. «Ci vado,
perché la vita che faccio qui, questa vita, non è fatta per me.»



VI



       Nella camera vicina si udì il fruscio d'un abito femminile. Come tornando in sé, il
principe Andrej si scosse e il suo volto assunse la stessa espressione che aveva avuto nel
salotto di Anna Pavlovna. Pierre abbassò i piedi dal divano. Entrò la principessa. Aveva
già indossato un altro vestito: da casa, questo, ma non meno fresco ed elegante. Il principe
Andrej si alzò, avvicinandole gentilmente una poltrona.

       «Spesso mi domando,» cominciò a dire, esprimendosi come sempre in francese e
accomodandosi in modo frettoloso e indaffarato in poltrona, «perché Annette non si è
sposata. Come siete stati sciocchi, messieurs, a non aver sposato una donna come lei.
Scusatemi, ma in fatto di donne voi non capite niente. Che voglia avete sempre di
discutere, monsieur Pierre!»

       «Con vostro marito discuto sempre; non riesco a capire perché voglia andare in
guerra,» disse Pierre rivolgendosi alla principessa senza il minimo imbarazzo, pur così
naturale nell'atteggiamento di un giovane che si rivolga a una giovane donna.
                                                                                          28
www.writingshome.com
                                 Lev Nicolaevic Tolstoj – Guerra e pace


         La principessa trasalì. Evidentemente le parole di Pierre l'avevano toccata sul vivo.

         «Ah, è proprio quello che dico anch'io!» rispose. «Non capisco, non capisco proprio
perché gli uomini non possano vivere senza far la guerra! Come mai noi donne non
andiamo in cerca di nulla, non abbiamo bisogno di nulla? Ecco, siatene giudice voi. Io gli
dico sempre: qui sei aiutante di Stato Maggiore presso lo zio, una posizione più che
brillante. Tutti lo conoscono, tutti lo apprezzano. Giorni fa dagli Apraksin ho sentito che
una signora domandava: "C'est ça le fameux prince André? Ma parole d'honneur!" E la
principessina scoppiò a ridere. «È accolto così bene dappertutto! Potrebbe benissimo
diventare anche aiutante di campo di sua maestà. Sapete, il sovrano ha parlato molto
benevolmente con lui. Con Annette si diceva che sarebbe molto facile ottenere la cosa. Voi
che ne pensate?»

         Pierre diede un'occhiata al principe Andrej, e accorgendosi che quel discorso non
piaceva al suo amico, non rispose nulla.

         «Quando partite?» domandò.

         «Ah! Ne me parlez pas de ce départ, ne m'en parlez pas. Je ne veux pas en entendre parler,»
esclamò la principessa con lo stesso tono capriccioso e scherzoso che aveva usato parlando
con Ippolit nel salotto di Anna Pavlovna e che palesemente non si addiceva a
quell'ambiente familiare di cui in qualche modo faceva parte anche Pierre. «Oggi a un
certo momento ho pensato che bisognerà troncare tutte queste relazioni così care... E poi,
lo sai, André?» E guardò suo marito in modo significativo. «J'ai peur, j'ai peur!» mormorò
con un tremito nella schiena.

         Il marito la guardò come se improvvisamente si stupisse di accorgersi che nella
stanza c'era qualcun altro, oltre lui e Pierre; tuttavia si rivolse interrogativamente alla
moglie con fredda cortesia:

         «Di che cosa hai paura, Lise? Non riesco a capirlo,» disse.

         «Ecco la prova di come sono egoisti tutti gli uomini; tutti, tutti! Lui per soddisfare i
suoi capricci, Dio sa perché, non si perita di abbandonarmi, di relegarmi in campagna,
sola.»

         «Con mio padre e mia sorella, non dimenticare,» disse il principe Andrej con voce
pacata.

         «Ma sarò sola ugualmente, senza i miei amici... E poi pretende che io non abbia
paura.»
                                                                                                 29
www.writingshome.com
                                 Lev Nicolaevic Tolstoj – Guerra e pace


       Ormai la sua voce aveva un tono querulo. Il piccolo labbro le si era sollevato dando
al volto un'espressione non gioiosa, ma ferina, da scoiattolo. Tacque, come trovando
sconveniente parlare in presenza di Pierre della sua gravidanza, mentre proprio in ciò
stava il nodo della questione.

       «Eppure non capisco de quoi vous avez peur,» disse lentamente il principe Andrej
senza distogliere gli occhi dalla moglie.

       La principessa arrossì e agitò le mani in un gesto di sconforto.

       «Non, André, je dis que vous avez tellement, tellement changé...»

       «Il tuo dottore ti ha raccomandato di coricarti presto,» disse il principe Andrej.
«Dovresti andare a letto.»

       La principessa non disse nulla ma il labbro ombreggiato di peluria cominciò a
tremare; il principe Andrej si alzò, si strinse nelle spalle e fece un giro nella stanza.

       Pierre attraverso gli occhiali guardava in modo ingenuo e stupito ora lui ora la
principessa, ed ebbe una mossa come se volesse alzarsi anche lui, ma poi cambiò idea.

       «Che m'importa che qui ci sia monsieur Pierre,» disse a un tratto la piccola
principessa e improvvisamente il suo viso grazioso si alterò in una smorfia lacrimosa.
«Volevo dirtelo da molto tempo, André: perché sei così cambiato con me? Che cosa ti ho
fatto? Tu parti per la guerra, e di me non hai compassione. Perché?»

       «Lise!» si limitò a dire il principe Andrej; ma in questa parola c'erano preghiera,
minaccia e, soprattutto, la certezza che lei si sarebbe pentita delle proprie parole. Ma la
principessa frettolosa continuò:

       «Mi tratti come una malata o una bambina. Vedo tutto, io. Eri forse così sei mesi
fa?»

       «Lise, vi prego di smettere,» disse il principe Andrej in tono ancor più fermo.

       Pierre, che nel corso di questa conversazione si era sentito sempre più agitato, si
alzò accostandosi alla principessa. Pareva che non potesse sopportare la vista delle lacrime
e fosse in procinto di mettersi a piangere anche lui.

       «Calmatevi, principessa. A voi fa quest'impressione perché, ve lo assicuro, anch'io
l'ho provato... perché... perché... Ma, perdonate, un estraneo qui è di troppo... No,
calmatevi... Addio...»

                                                                                            30
www.writingshome.com
                                  Lev Nicolaevic Tolstoj – Guerra e pace


       Il principe Andrej lo trattenne per un braccio.

       «No, aspetta, Pierre. La principessa è così buona che non vorrà privarmi del piacere
di passare la sera con te.»

       «Certo, lui pensa solamente a se stesso,» mormorò la principessa senza frenare
lacrime di rabbia.

       «Lise,» disse in modo secco il principe Andrej alzando il tono di voce al limite che
indica come la pazienza sia ormai esaurita.

       A un tratto la rabbiosa espressione da scoiattolo del bel visino della principessa
lasciò il posto a un'attraente, compassionevole espressione di timore; con i suoi splendidi
occhi guardò di sottecchi il marito e sul suo volto apparve quell'espressione di colpevole
sottomissione che hanno i cani quando agitano in modo rapido ma fiacco la coda tenuta
abbassata.

       «Mon Dieu, mon Dieu!» disse e, raccolta con una mano la piega dell'abito, si accostò
al marito e lo baciò in fronte.

       «Bonsoir, Lise,» disse il principe Andrej. Si alzò e essequiosamente, come avrebbe
fatto con un'estranea, le baciò la mano.



       I due amici tacevano. Né l'uno né l'altro riprendevano a parlare. Pierre sogguardava
ogni tanto il principe Andrej che si passava la piccola mano sulla fronte.

       «Vogliamo andare a cena?» disse poi con un sospiro, alzandosi e dirigendosi verso
la porta.

       Entrarono in una stanza da pranzo arredata a nuovo con lussuosa eleganza. Tutto,
dai tovaglioli all'argenteria, dalle porcellane alle cristallerie, recava in sé quella particolare
impronta di cosa nuova tipica delle case dei giovani sposi. Verso la metà della cena il
principe Andrej si appoggiò con i gomiti alla tavola e, come accade quando si ha da molto
tempo qualcosa sul cuore e a un tratto ci si decide a manifestarla, cominciò a dire con
un'espressione d'irritato nervosismo quale Pierre non aveva mai riscontrato nel suo amico:

       «Non ti venga mai in mente di sposarti, mio caro; questo è il mio consiglio, non
prender moglie finché non avrai potuto dire a te stesso che hai fatto tutto il possibile per
evitarlo, finché non avrai smesso d'amare la donna che hai scelto, finché non la vedrai
come in trasparenza, altrimenti sbaglierai crudelmente e senza alcun rimedio. Sposati da
                                                                                               31
www.writingshome.com
                               Lev Nicolaevic Tolstoj – Guerra e pace


vecchio quando non sarai buono a nulla... Altrimenti andrà perduto tutto ciò che in te è
buono ed elevato. Tutto si disperderà in piccolezze. Sì, sì! Non guardarmi così
meravigliato. Se speravi qualcosa dall'avvenire, a ogni passo sentirai che per te tutto è
finito, tutto ti è precluso, tranne il salotto dove ti trovi gomito a gomito con i lacchè di
corte e con gli imbecilli... Ma a che pro, parlare di me!»

       Ed ebbe un gesto brusco della mano.

       Pierre si era tolto gli occhiali, e il suo viso era cambiato rivelando più apertamente
la sua bontà. Guardava l'amico, stupito.

       «Mia moglie,» continuò il principe Andrej, «è una donna perfetta. Per quanto
riguarda il proprio onore è una di quelle rare donne con le quali si può esser tranquilli;
ma, mio Dio, che cosa darei, ora, per non essere sposato! Sei il primo e il solo al quale lo
confesso, perché ti voglio bene.»

       Mentre diceva queste parole il principe Andrej somigliava meno che mai a quel
Bolkonskij che sedeva sprofondato nelle poltrone di Anna Pavlovna e strizzando le
palpebre pronunciava frasi francesi tra i denti. Il suo volto scolpito tremava tutto per
l'eccitazione nervosa d'ogni muscolo; gli occhi nei quali poco prima il fuoco della vita
sembrava spento, adesso brillavano d'un vivido fulgore fiammeggiante. Si vedeva che
quanto più spento egli pareva d'ordinario, tanto più energico appariva nei momenti
d'esaltazione.

       «Tu non puoi capire perché io parli così,» proseguì. «Ma qui è in gioco la sorte
d'una vita. Bonaparte e la sua carriera, dici tu,» soggiunse, quantunque Pierre non avesse
menzionato Bonaparte, «Bonaparte, dici; ma Bonaparte, mentre agiva e passo per passo
procedeva verso il suo scopo, era libero, non aveva altra preoccupazione che quel suo
scopo, e l'ha raggiunto. Ma se ti leghi a una donna, sei come un forzato con la palla al
piede: perdi ogni libertà. Le speranze e le forze che hai in te non fanno altro che opprimerti
e torturarti con l'amarezza del pentimento. Salotti, intrighi, balli, vanità, nullità: ecco il
cerchio magico dal quale io non posso uscire. Adesso parto per la guerra, per la più
grande guerra che ci sia mai stata; ma non c'è nulla che io sappia, nulla a cui sia adatto. Je
suis très aimable et très caustique,» continuò il principe Andrej, «e in casa di Anna Pavlovna
sono ascoltato. E questa società stupida, senza la quale mia moglie non può vivere, e
queste donne... Se tu sapessi cosa sono toutes les femmes distinguées e le donne in genere!
Mio padre ha ragione: egoismo, vanità, meschinità, nullità in tutto e per tutto: ecco le
donne quando si mostrano per quel che realmente sono. Se le osservi quando sono in


                                                                                           32
www.writingshome.com
                                Lev Nicolaevic Tolstoj – Guerra e pace


società ti sembra che qualcosa, bene o male, ci sia; e invece niente, niente, niente! Davvero
credimi, amico mio: non ti sposare,» concluse il principe Andrej.

         «Mi pare buffo,» disse Pierre, «che proprio voi vi consideriate un fallito, e
consideriate la vostra vita una vita sciupata. Avete ancora tutto, dinanzi a voi...»

         Pierre non disse cosa intendesse con quel voi, ma già il suo tono mostrava quale alta
stima avesse dell'amico e quanto si attendesse da lui per l'avvenire.

         «Come può dire una cosa simile!» pensava Pierre.

         Considerava il principe Andrej il modello di tutte le perfezioni appunto per il fatto
che il principe Andrej univa in sé al più alto grado tutte le qualità che Pierre non aveva e
che, con la massima approssimazione, si possono esprimere col concetto di forza di
volontà. Pierre si stupiva sempre della capacità del principe Andrej di affrontare con
naturalezza qualsiasi tipo di persone, della sua memoria eccezionale, della sua erudizione
(lui leggeva tutto, sapeva tutto, di tutto aveva nozione) e più d'ogni altra cosa della sua
capacità di lavorare e di studiare. Se spesso Pierre era colpito dalla mancanza in Andrej
della capacità di abbandonarsi alla meditazione fantastica (alla quale Pierre era
particolarmente incline), anche in ciò egli era indotto a vedere non un difetto, ma una
forza.

         Anche nei rapporti migliori, più amichevoli e più semplici che possono sussistere
fra gli uomini, la lusinga o la lode sono necessari come il grasso è necessario alle ruote
perché girino.

         «Je suis un homme fini,» disse il principe Andrej. «A che serve parlare di me?
Parliamo di te piuttosto,» aggiunse dopo un momento di silenzio, sorridendo ai propri
consolanti pensieri. Nello stesso istante quel sorriso si rispecchiò sulla faccia di Pierre.

         «Cosa si può dire di me?» disse Pierre, allargando la bocca in un sorriso spensierato
e sereno. «Chi sono io? Je suis un bâtard!» E improvvisamente si fece di bragia. Si capiva
che aveva fatto un grande sforzo per dire quelle parole. «Sans nom, sans fortune... E del
resto...» Ma non spiegò a cosa si riferisse con quel «del resto». «Per ora sono libero, e mi
trovo bene. Ma non so assolutamente cosa devo fare. Volevo consigliarmi seriamente con
voi.»

         Il principe Andrej lo guardava con occhi buoni. Il suo sguardo, amichevole e
affettuoso, esprimeva tuttavia la consapevolezza della propria superiorità.



                                                                                               33
www.writingshome.com
                                Lev Nicolaevic Tolstoj – Guerra e pace


         «Tu mi sei caro soprattutto perché sei l'unico uomo vivo in tutto il nostro mondo. Ti
piace vivere. Scegli ciò che vuoi; una cosa vale l'altra. Tu ti troverai bene dovunque, ma
lascia che ti dica una cosa sola: smetti di andare da quei Kuragin, di fare questa vita.
Queste cose ti si addicono così poco: quelle baldorie, quell'atmosfera da ussari, e tutto il
resto...»

         «Que voulez-vous, mon cher,» disse Pierre, stringendosi nelle spalle, «les femmes, mon
cher, les femmes!»

         «Non capisco,» rispose Andrej. «Les femmes comme il faut sono un'altra cosa; ma les
femmes di Kuragin, les femmes et le vin, no, questo non riesco a capirlo.»

         Pierre abitava in casa del principe Vasilij Kuragin e prendeva parte alla vita
dissoluta di suo figlio Anatol', quello stesso che avevano intenzione di ammogliare con la
sorella del principe Andrej per rimetterlo sulla retta via.

         «Sapete che cosa vi dico?» disse Pierre, come se a un tratto gli fosse venuta un'idea
felice, «sul serio, ci pensavo da tempo. Con la vita che faccio non riesco a riflettere né a
decidere nulla. La testa mi duole, sono senza denaro. Oggi mi ha invitato, ma non ci
andro.

         «Dammi la tua parola d'onore che non ci andrai!»

         «Parola d'onore!»



         Era passata l'una di notte quando Pierre lasciò la casa del suo amico. Essendo di
giugno, era una di quelle notti di Pietroburgo che non conoscono il buio. Pierre prese una
carrozza di piazza con l'intenzione di andare a casa. Ma quanto più vi si avvicinava, tanto
più avvertiva l'impossibilità di prender sonno in una notte come quella, più simile a un
tramonto o a un'alba. Le vie deserte lasciavano vedere a lunga distanza. Durante il tragitto
Pierre si ricordò che quella sera da Anatol' Kuragin doveva riunirsi la solita brigata per
giocare, dopo di che al solito seguiva una gran bevuta che si concludeva con uno dei
divertimenti preferiti da Pierre.

         «Potrei andare da Kuragin,» pensò Pierre, ma subito ricordò la parola d'onore data
al principe Andrej.

         E tuttavia, come succede alle persone che vengono definite senza carattere, subito
dopo lo prese una voglia così intensa di provare ancora una volta quella vita dissoluta a

                                                                                            34
www.writingshome.com
                               Lev Nicolaevic Tolstoj – Guerra e pace


lui ben nota, che decise di andarci. E tosto gli venne in mente il pensiero che la parola data
non voleva dir nulla, perché prima ancora che al principe Andrej, aveva dato al principe
Anatol' la sua parola di andare da lui; e infine pensò che tutte queste parole d'onore sono
solo formule convenzionali, che non hanno alcun particolare significato, tanto più
considerando che magari l'indomani egli sarebbe morto o gli sarebbe accaduto qualcosa di
così imprevedibile, che onore e disonore avrebbero cessato di sussistere. Ragionamenti di
questo genere, che distruggevano tutte le sue decisioni e riflessioni, erano frequenti in
Pierre. Così finì per andare da Kuragin.

       Arrivato all'ingresso della grande casa dove abitava Anatol', presso le caserme della
cavalleria della Guardia, salì i gradini illuminati dell'ingresso, poi su per lo scalone
raggiunse il pianerottolo, e varcò una porta aperta. L'anticamera era vuota; c'erano
bottiglie scolate, mantelli, calosce alla rinfusa; stagnava puzzo di vino, grida e voci
echeggiavano lontano.

       Il gioco e la cena erano già terminati, ma gli ospiti non se ne andavano ancora.
Pierre gettò il mantello ed entrò nella prima stanza, dov'erano rimasti gli avanzi della cena
e un servitore, credendosi inosservato, scolava di nascosto il fondo dei bicchieri. Dalla
terza stanza giungevano trapestio, risate, voci conosciute e qualcosa che pareva il mugolio
di un orso. Otto giovanotti facevano ressa, stringendosi, davanti alla finestra aperta. Tre
stavano intorno a un orsacchiotto, che uno di loro trascinava per la catena facendo paura a
un altro.

       «Scommetto cento rubli per Stievens!» gridava uno.

       «Guarda però di non spingerlo!» gridava un altro.

       «Io per Dolochov!» gridava un terzo. «Da' il via, Kuragin.»

       «Su, lasciate stare Miška; qui c'è una scommessa, adesso.»

       «D'un fiato, altrimenti è perduta,» gridava un quarto.

       «Jakov! Porta una bottiglia, Jakov!» gridava il padrone di casa, un bel giovane alto
che stava in piedi in mezzo al gruppo con la sola camicia indosso, aperta sul petto. «Fermi,
signori. Ecco qui anche il nostro caro Petruška,» disse poi, volgendosi verso Pierre.

       Un'altra voce, quella di un uomo non molto alto dai limpidi occhi cerulei, che fra
tutte quelle voci da ubriachi colpiva per il suo tono perfettamente lucido, si mise a gridare
dalla finestra: «Vieni qui, da' il via alla scommessa!»


                                                                                           35
www.writingshome.com
                                Lev Nicolaevic Tolstoj – Guerra e pace


       Era Dolochov, ufficiale del reggimento di Semënov, famoso giocatore e spadaccino,
che abitava insieme ad Anatol'. Pierre sorrideva guardandosi allegramente intorno.

       «Non capisco. Di che si tratta?» domandò.

       «Fermi, lui non è ubriaco. Date qua una bottiglia,» disse Anatol'; prese dalla tavola
un bicchiere e si avvicinò a Pierre.

       «Prima di tutto bevi.»

       Pierre prese a bere un bicchiere dopo l'altro, dando ogni tanto un'occhiata agli ospiti
ubriachi, che di nuovo si erano accalcati davanti alla finestra, e porgendo l'orecchio ai loro
discorsi. Anatol', versandogli il vino, gli raccontava che Dolochov aveva fatto una
scommessa con l'inglese Stievens - un ufficiale di marina lì presente - che lui, Dolochov,
avrebbe tracannato una bottiglia di rhum stando seduto sulla finestra del terzo piano con
le gambe penzoloni nel vuoto.

       «Su, bevila tutta,» disse Anatol' porgendo l'ultimo bicchiere a Pierre, «altrimenti
non ti lasciò andare!»

       «No, non ne ho voglia,» rispose Pierre, e scostando Anatol' si avvicinò alla finestra.

       Dolochov teneva per mano l'inglese e scandendo chiaramente le parole enunciava le
condizioni della scommessa, rivolgendosi soprattutto ad Anatol' e a Pierre.

       Dolochov era un uomo di media statura coi capelli ricciuti e chiari occhi azzurri. Era
sui venticinque anni. Come tutti gli ufficiali di fanteria non portava baffi, e la sua bocca,
che era il tratto più saliente del viso, era quindi del tutto scoperta. Le linee di quella bocca
erano, nella loro sinuosità, di una singolare finezza. Il labbro superiore, al centro, si
abbassava energicamente con un cuneo appuntito su quello inferiore che era assai forte;
agli angoli aveva perennemente due sorrisi, uno per ciascuna parte; e tutto insieme,
specialmente in combinazione con lo sguardo duro, sfrontato e intelligente, faceva una tale
impressione che quel volto non poteva passare inosservato. Dolochov non era ricco e non
aveva relazioni influenti. Ma sebbene Anatol' sperperasse decine di migliaia di rubli,
Dolochov viveva con lui e aveva saputo porsi in una luce così favorevole che lo stesso
Anatol' e tutti coloro che lo conoscevano lo tenevano in grande stima. Dolochov giocava a
tutti i giochi e vinceva quasi sempre. Per quanto bevesse, non perdeva mai la sua lucidità.
Sia Kuragin sia Dolochov erano, a quei tempi, personaggi ben noti nel mondo degli
scapestrati e dei gaudenti di Pietroburgo.



                                                                                             36
www.writingshome.com
                               Lev Nicolaevic Tolstoj – Guerra e pace


       Fu portata la bottiglia di rhum; due servitori palesemente confusi e intimiditi dagli
ordini e dalle grida dei signori che li circondavano, stavano staccando dalla finestra
l'intelaiatura dei vetri che impediva di mettersi a sedere fuori del davanzale.

       Anatol' con la sua aria da dominatore si avvicinò alla finestra. Aveva voglia di
fracassare qualcosa. Con uno spintone scostò i servitori e diede uno strattone al telaio, che
però non cedette. Finì per frantumare un vetro.

       «Su, prova tu, che sei forte,» disse allora rivolgendosi a Pierre.

       Pierre afferrò le traversine, tirò e l'intelaiatura di quercia si staccò con fracasso,
mezzo spaccata, mezzo divelta.

       «Via tutto, altrimenti potrebbero pensare che mi reggo,» disse Dolochov.

       «L'inglese bluffa... bene? Tutto fatto?...» disse Anatol'.

       «Tutto fatto,» confermò Pierre guardando Dolochov il quale aveva preso la bottiglia
e si avvicinava alla finestra che inquadrava il cielo luminoso nel quale alba e crepuscolo
sembravano confondersi.

       Reggendo in mano la bottiglia di rhum Dolochov balzò sulla finestra.

       «Ascoltate!» gridò, in piedi sul davanzale, volto verso l'interno della stanza. Tutti
ammutolirono.

       «Scommetto,» (parlava in francese perché l'inglese lo capisse, e non parlava troppo
bene in questa lingua). «Scommetto cinquanta imperiali... oppure volete cento?»
soggiunse, rivolgendosi all'inglese.

       «No, cinquanta,» disse l'inglese.

       «Bene, allora scommetto per cinquanta imperiali che berrò l'intera bottiglia di rhum
senza staccarla dalla bocca; la berrò tutta stando seduto fuori della finestra, esattamente in
questo punto,» si chinò e mostrò il ripido aggetto del muro fuori della finestra, «e senza
reggermi a niente... Va bene?...»

       «Benissimo,» disse l'inglese.

       Anatol' si volse verso l'inglese, lo afferrò per un bottone del frac e guardandolo
dall'alto (l'inglese era basso di statura), cominciò a ripetergli in inglese le condizioni della
scommessa.


                                                                                             37
www.writingshome.com
                               Lev Nicolaevic Tolstoj – Guerra e pace


       «Aspetta,» gridò Dolochov, picchiando con la bottiglia sulla finestra per attirare
l'attenzione. «Un momento, Kuragin; ascoltate. Se qualcun altro riuscirà a fare altrettanto,
sarò io a pagare cento imperiali. Intesi?»

       L'inglese annuì col capo senza lasciar capire se intendesse o no accettare quella
nuova scommessa. Anatol' continuava a tenere l'inglese a quel modo, e sebbene quello
annuendo desse a vedere che aveva capito tutto, gli andava traducendo in inglese le parole
di Dolachov. Un ragazzo magrolino, ussaro della Guardia imperiale, che quella sera aveva
perduto molto denaro, si arrampicò sulla finestra, si sporse e guardò in basso.

       «Uh-uh!» esclamò, fissando il lastricato del marciapiede.

       «Silenzio!» gridò Dolochov e scostò dalla finestra l'ufficiale che, impigliandosi con
gli speroni, rientrò saltellando goffamente nella stanza.

       Dopo aver posato la bottiglia sul davanzale per poterla raggiungere più
comodamente, Dolochov, lento e cauto, si issò nel vano della finestra. Calate le gambe e
appoggiatosi con le due mani ai bordi della finestra, prese le misure, si sedette, levò le
mani, si spostò prima a destra, poi a sinistra e alla fine prese la bottiglia. Anatol' portò due
candele e le collocò sul davanzale, sebbene ormai fosse giorno. La schiena di Dolochov con
la camicia bianca e la testa di capelli ricciuti erano illuminate sui due lati. Tutti fecero ressa
davanti alla finestra. L'inglese era in prima fila. Pierre sorrideva senza dir parola. Uno dei
presenti, più anziano degli altri, con la faccia preoccupata e adirata, improvvisamente si
fece avanti e fece per afferrare Dolochov per la camicia.

       «Signori miei, queste sono pazzie; rischia di ammazzarsi,» disse quest'uomo più
ragionevole.

       Anatol' lo fermò.

       «Non lo toccare; se lo spaventi, allora sì che si ammazzerà. E dopo che diresti?»

       Dolochov si voltò, assestandosi a sedere e appoggiandosi di nuovo con le mani.

       «Se qualcun altro prova ancora a intrufolarmisi accanto,» disse, sibilando le parole
fra le labbra serrate e sottili, «lo prendo e lo scaravento di sotto. Dunque!...»

       E pronunciato quel «Dunque!», si volse di nuovo, staccò le mani, prese la bottiglia e
la portò alla bocca, rovesciando la testa all'indietro e proiettando in alto il braccio libero,
come contrappeso. Uno dei servitori, che aveva cominciato a raccogliere i frantumi di
vetro, sostò, curvo com'era, senza staccare gli occhi dalla finestra e dalla schiena di

                                                                                               38
www.writingshome.com
                               Lev Nicolaevic Tolstoj – Guerra e pace


Dolochov. Anatol' stava ritto in piedi con gli occhi sbarrati. L'inglese, con le labbra sporte
in avanti, guardava in tralice. Quello che aveva cercato di impedire quello spettacolo, si
era rifugiato in un angolo della stanza buttandosi su un divano con la faccia rivolta verso il
muro. Pierre si era coperto la faccia, sulla quale era rimasto un debole sorriso, sebbene ora
il suo volto esprimesse raccapriccio e paura. Tutti tacevano. Pierre tolse le mani dagli
occhi. Dolochov era sempre seduto nella stessa posizione; soltanto la testa s'era reclinata
all'indietro, cosicché i capelli ricciuti della nuca toccavano il colletto della camicia, mentre
la mano che impugnava la bottiglia si levava sempre più alta e vibrava nello sforzo. La
bottiglia si andava visibilmente svuotando e al tempo stesso si sollevava, costringendo la
testa a stare così riversa. «Possibile che ci voglia tanto?» pensava Pierre. Gli pareva che
fosse passata più di mezz'ora. Improvvisamente Dolochov fece un movimento all'indietro
con la schiena e il suo braccio fu percorso da un tremito nervoso che bastò a spostare tutto
il corpo, seduto com'era su quello sporto inclinato. Egli si mosse tutto; il suo braccio e la
sua testa ebbero nello sforzo un tremito ancor più violento. Una mano si alzò per afferrarsi
al davanzale, ma tornò ad abbassarsi. Pierre chiuse di nuovo gli occhi e si disse che non li
avrebbe più riaperti. A un tratto sentì che tutto intorno s'era rimesso in movimento.
Guardò: Dolochov era in piedi sul davanzale, la sua faccia era pallida e soddisfatta.

       «Vuota!»

       Gettò la bottiglia all'inglese che l'acchiappò al volo. Poi saltò giù. Esalava un forte
puzzo di rhum.

       «Magnifico! Bravissimo! Questa sì che è una scommessa! Che il diavolo vi porti
tutti!» gridavano da ogni parte.

       L'inglese aveva preso il borsellino e contava i denari. Dolochov, accigliato, taceva.
Pierre balzò sulla finestra.

       «Signori! Chi vuole scommettere con me? Farò anch'io la stessa cosa,» gridò lui a un
tratto. «Anzi, non c'è nemmeno bisogno di scommettere. Fatemi portare la bottiglia.
Avanti, fatemela portare.»

       «Faccia pure, se ci tiene!» esclamò Dolochov sorridendo.

       «Sei impazzito? Come vuoi che ti si permetta una cosa simile? Ma se ti gira la testa
persino sulle scale!» presero a dire da varie parti.

       «La berrò tutta; date qui una bottiglia di rhum!» gridò Pierre, picchiando sulla
tavola con un gesto deciso da ubriaco, e montò sulla finestra.

                                                                                             39
www.writingshome.com
                               Lev Nicolaevic Tolstoj – Guerra e pace


       Lo afferrarono per le braccia, ma era così forte che scaraventava lontano tutti quelli
che gli si accostavano.

       «No, così non è possibile convincerlo,» disse Anatol'; «aspettate, so io come
ingannarlo. Ascolta, scommetto io con te, ma domani, perché adesso andiamo tutti da...»

       «Andiamo,» gridò allora Pierre, «andiamo!... E portiamo con noi anche Miška...»

       Andò, agguantò l'orso e, abbracciandolo e sollevandolo da terra, si mise a roteare
con lui per la stanza.



VII



       Il principe Vasilij aveva mantenuto la promessa fatta in casa di Anna Pavlovna alla
principessa Drubeckaja che l'aveva pregato di intervenire a favore del suo unico figlio
Boris. Venne fatto un esposto all'imperatore, e il giovane fu trasferito molto prima dei suoi
compagni nella Guardia, come alfiere del reggimento Semënovskij. Boris, però, non venne
nominato aiutante, o almeno addetto allo Stato Maggiore di Kutuzov, nonostante le trame
e le mene di Anna Michajlovna. Pochi giorni dopo la serata da Anna Pavlovna, Anna
Michajlovna ritornò a Mosca e si recò direttamente dai suoi ricchi parenti conti Rostov,
presso i quali, appunto, abitava a Mosca e in casa dei quali era stato educato fin da
bambino e aveva vissuto per anni il suo adorato Boren'ka, che era entrato da così poco
tempo nell'esercito e subito era stato accolto tra gli alfieri della Guardia. La Guardia era già
partita da Pietroburgo il 10 agosto, e Boris, che era rimasto a Mosca per equipaggiarsi,
l'avrebbe raggiunta sulla via di Radzivilov.

       In casa Rostov si festeggiavano gli onomastici della madre e della figlia minore che
si chiamavano entrambe Natal'ja. Sin dal mattino era stato un viavai ininterrotto di
carrozze a sei e più cavalli, che portavano gente in visita di augurio nella grande casa,
conosciuta in tutta Mosca, della contessa Rostova in via Povarskaja. La contessa sedeva in
salotto con la bella figlia maggiore, Vera, e con gli ospiti che non cessavano di avvicendarsi
gli uni agli altri.

       La contessa era una donna dal volto scarno, di tipo orientale, sui quarantacinque
anni, palesemente estenuata dalle gravidanze: aveva avuto dodici figli. La lentezza dei
suoi movimenti e del suo eloquio dovuta al suo stato di debolezza, le conferiva
un'espressione particolare che ispirava rispetto. La principessa Anna Michajlovna
                                                                                             40
www.writingshome.com
                               Lev Nicolaevic Tolstoj – Guerra e pace


Drubeckaja, quale persona di casa, sedeva con lei nella stanza e l'aiutava nel compito di
ricevere gli ospiti e intrattenerli in conversazione. Quanto ai giovani, se ne stavano nelle
stanze interne, non ritenendo necessario partecipare a quella cerimonia delle visite. Il
conte accoglieva e riaccompagnava gli ospiti, invitandoli tutti a cena.

       «Vi sono molto, molto grato, ma chère,» oppure mon cher (a tutti, senza eccezione
diceva ma chère o mon cher, senza la minima sfumatura, fossero di condizione superiore o
inferiore alla sua), «per me e per le care festeggiate. E venite a cena, ve ne prego. Mi
offendereste, mon cher. Ve ne prego di cuore, a nome di tutta la famiglia, ma chère.»

       A tutti, senza eccezione e senza varianti, ripeteva queste parole, sempre con la
stessa espressione sulla faccia piena, allegra e ben rasata e con una sempre uguale e
robusta stretta di mano nonché ripetuti e brevi inchini. Accompagnato uno degli ospiti alla
porta, il conte tornava da quello o da quella che erano rimasti in salotto; accostava la
poltrona, e divaricava giovanilmente le gambe posando le mani sulle ginocchia con l'aria
dell'uomo che ama vivere e lo sa fare, poi prendeva a dondolarsi in modo pensoso,
arrischiava previsioni sul tempo, dava consigli sulla salute, talvolta in russo, talvolta in un
francese molto scadente ma molto disinvolto; poi, di nuovo, con l'aria di un uomo stanco
ma risoluto ad adempiere al suo dovere, andava ad accompagnare l'ospite alla porta,
ravviando i suoi radi capelli bianchi sulla testa calva, e rinnovava a costui l'invito a
pranzo. Talvolta, di ritorno dall'anticamera, passando per il giardino d'inverno e un locale
adibito a servizio di tavola, dava una capatina nella grande sala marmorea dove si stava
apparecchiando la tavola con ottanta coperti, e guardando i camerieri portare argenteria e
stoviglie, spostare tavoli e spiegare tovaglie damascate, chiamava a sé Dmitrij Vasil'eviè,
un gentiluomo che si occupava di tutti i suoi affari, e diceva:

       «Mi raccomando, Miten'ka, bada che tutto riesca bene. Così, così.» E contemplava
soddisfatto l'enorme tavola allungata. «L'essenziale è che tutto si presenti bene. Già, già...»
E se ne tornava in salotto con un sospiro di soddisfazione.

       «Mar'ja L'vovna Karagina con sua figlia!» annunciò con voce di basso, affacciandosi
alla porta del salotto l'enorme servitore del conte che era di servizio in anticamera. La
contessa rifletté un momento e aspirò una presa di tabacco da una tabacchiera d'oro col
ritratto in miniatura del marito.

       «Queste visite mi hanno estenuata,» disse. «Via, riceverò ancora lei, ma sarà
l'ultima. Si dà tali arie! Fa' entrare,» disse poi al servitore con una voce triste e rassegnata
che pareva dire: «Su, datemi il colpo di grazia.»


                                                                                             41
www.writingshome.com
                               Lev Nicolaevic Tolstoj – Guerra e pace


       In un fruscio di vesti entrò in salotto una signora alta, piena, dall'aria altera, con una
ragazzina dal viso tondo e sorridente.

       «Chère comtesse, il y a si longtemps... elle a été alitée la pauvre enfant... au bal des
Razoumovsky... et la comtesse Apraksine... j'ai été si heureuse...» Le animate voci femminili
echeggiavano sovrapponendosi l'una all'altra e si fondevano col rumore degli abiti e delle
seggiole spostate. Tosto prese avvio quella conversazione che s'intreccia quanto basta per
potersi alzare alla prima pausa e in un frusciar d'abiti dire: «Je suis bien charmée; la santé de
maman... et la comtesse Apraksine,» passare di nuovo, sempre in un frusciar d'abiti, in
anticamera, indossate la pelliccia o il mantello e andarsene. La conversazione cadde sulla
principale novità cittadina del momento: la malattia del vecchio, ricchissimo e celebre
conte Bezuchov, bellezza virile dei tempi di Caterina, e sul figlio illegittimo di lui, Pierre,
che si era comportato in modo così sconveniente alla serata di Anna Pavlovna Šerer.

       «Compiango molto il povero conte,» diceva l'ospite, «la sua salute è già tanto
compromessa, e ora il figlio gli causa queste amarezze... Lo uccideranno!»

       «Di che si tratta?» domandò la contessa come se non sapesse di che cosa parlava
l'ospite, mentre invece aveva già sentito parlare almeno una quindicina di volte dei motivi
di amarezza del conte Bezuchov.

       «Ecco l'educazione d'oggigiorno!» continuò Mar'ja L'vovna «già all'estero quel
giovanotto era abbandonato a se stesso, ma ora, dicono che a Pietroburgo ha commesso
tali enormità che ne è stato espulso per ordine della polizia.»

       «Dite davvero?» domandò la contessa.

       «Ha scelto male le sue amicizie,» intervenne la principessa Anna Michajlovna.
«Dicono che lui, il figlio del principe Vasilij, e un certo Dolochov, abbiano combinato Dio
sa cosa. E tutti e due ora lo scontano. Dolochov è stato degradato a soldato semplice e il
figlio di Bezuchov esiliato a Mosca. Quanto a Anatol' Kuragin, il padre è riuscito in
qualche modo a soffocare la cosa; comunque l'hanno allontanato da Pietroburgo.»

       «Ma che cos'hanno fatto?» domandò ancora la contessa.

       «Sono dei veri banditi, soprattutto Dolochov,» disse l'ospite. E pensare che è il figlio
di Mar'ja Ivanovna Dolochova, una signora così per bene. Figuratevi che hanno trovato,
chissà dove, un orso, l'hanno fatto salire con loro in carrozza e l'hanno portato da certe
attrici. È accorsa la polizia per metterli al loro posto, e quelli hanno acchiappato il
commissario del quartiere, l'hanno legato schiena a schiena all'orso e hanno lasciato cadere
l'orso nella Mojka; l'orso nuotava e il commissario gli stava sopra.»
                                                                                              42
www.writingshome.com
                                 Lev Nicolaevic Tolstoj – Guerra e pace


          «Magnifica, ma chère, la figura di quel commissario,» esclamò il conte torcendosi dal
ridere.

          «Che orrore! Vi pare che ci sia da ridere, conte?»

          Ma anche le signore senza volerlo ridevano.

          «Quell'infelice è stato salvato a stento,» continuò l'ospite. «E questo è il bel modo di
divertirsi di un figlio del conte Kirill Vladimiroviè Bezuchov! Eppure dicevano tutti che è
così intelligente, così educato. Ecco dove è andata a finire la sua educazione all'estero.
Spero che qui a Mosca nessuno vorrà riceverlo, nonostante sia così ricco. Volevano
presentarmelo. Ho rifiutato recisamente; ho delle figlie, io.»

          «Perché dite che quel giovanotto è così ricco?» domandò la contessa, chinandosi in
modo da scostarsi dalle ragazze, le quali fecero subito finta di non ascoltare. «Il conte ha
soltanto dei figli illegittimi, e a quanto pare... anche Pierre lo è.»

          L'ospite fece un vago gesto con la mano.

          «Ne avrà una ventina, quello, di illegittimi.»

          La principessa Anna Michajlovna intervenne di nuovo, col palese desiderio di
ostentare le sue relazioni e la sua conoscenza di tutti gli avvenimenti mondani.

          «Si tratta di questo,» disse con aria allusiva e quasi sottovoce. «La reputazione del
conte Kirill Vladimiroviè è nota... Dei figli che ha avuto ormai ha perso il conto, ma questo
Pierre è sempre stato il suo prediletto.»

          «Che bel vecchio era,» disse la contessa, «ancora fino all'anno scorso! Non ho mai
visto un uomo così bello.»

          «È molto cambiato adesso,» disse Anna Michajlovna. «Stavo dunque dicendo,»
proseguì, «che per parte di moglie l'erede diretto di tutta la sostanza sarebbe il principe
Vasilij, ma il padre ha sempre amato molto Pierre, si è preoccupato della sua educazione e
ha anche scritto all'imperatore... Quindi, qualora il conte morisse (sta così male che la cosa
può succedere da un momento all'altro, e Lorrain è accorso da Pietroburgo), nessuno può
dire a chi toccherà questo immenso patrimonio: se a Pierre, cioè, o al principe Vasilij.
Quarantamila anime e molti milioni di rubli. Io lo so bene, perché me l'ha detto il principe
Vasilij in persona. E poi Kirill Vladimiroviè è mio zio in terzo grado dal lato materno. È
stato anche padrino di Borja,» aggiunse, fingendo di non dare alcun peso a questa
circostanza.

                                                                                               43
www.writingshome.com
                               Lev Nicolaevic Tolstoj – Guerra e pace


       «Il principe Vasilij è arrivato a Mosca ieri. Mi hanno detto che va a un'ispezione,»
continuò l'ospite.

       «Sì, ma entre nous,» disse la principessa, «si tratta d'un pretesto; in realtà è venuto
per il conte Kirill Vladimiroviè; ha saputo che sta così male...»

       «Però, ma chère, è stato un bel tiro,» disse il conte e, avendo notato che l'anziana
signora non lo ascoltava, si rivolse alle signorine: «Che figura quel commissario! Mi par di
vederlo.»

       E, facendo il verso del commissario che dimenava le braccia, scoppiò nuovamente
in una sonora risata da basso che fece sussultare tutto il suo corpo pieno, come ridono gli
uomini che mangiano e soprattutto bevono di gusto.» «Allora, mi raccomando, venite a
pranzo da noi,» disse.



VIII



       Ci fu un momento di silenzio. La contessa guardava Mar'ja L'vovna sorridendo
gentilmente, ma del resto senza nascondere che non le sarebbe affatto dispiaciuto se
l'ospite si fosse alzata e se ne fosse andata. La figlia dell'ospite già si rassettava l'abito,
guardando interrogativamente la madre, quando all'improvviso dalla stanza vicina si udì
un correre verso la porta di molti piedi maschili e femminili e il fracasso di una sedia
urtata e rovesciata; poi nel salotto irruppe una ragazzina sui tredici anni che nascondeva
qualcosa sotto la corta gonna di mussola e si arrestò in mezzo alla stanza. Era evidente che
s'era inoltrata fin lì per caso, per non aver misurato lo slancio della corsa. Sulla soglia, in
quello stesso istante apparvero uno studente dal bavero color lampone, un ufficiale della
Guardia, una ragazza sui quindici anni e un bambino tondo e colorito che indossava un
grembiulino infantile.

       Il conte balzò in piedi e, dondolandosi, andò a cingere con le sue braccia la
ragazzina che era entrata di corsa.

       «Ah, eccola!» gridò ridendo. «Ecco la festeggiata, la mia cara, piccola festeggiata!»

       «Ma chère, il y a un temps pour tout,» disse la contessa fingendo di fare la severa. «Tu
la vizi sempre, Elie,» aggiunse, rivolta al marito.



                                                                                               44
www.writingshome.com
                                Lev Nicolaevic Tolstoj – Guerra e pace


       «Bonjour, ma chère, je vous félicite,» disse l'ospite. «Quelle délicieuse enfant!» continuò,
parlando alla madre.

       La ragazzina, con occhi neri e una bocca troppo grande, non era bella ma era piena
di vita. Con le sue gracili spalle infantili che per la corsa erano uscite dal corsage, coi riccioli
neri spinti all'indietro, le braccia nude e sottili, le piccole gambe chiuse nelle brachette
lunghe di merletto e le scarpine scollate, era in quella graziosa età in cui una ragazza non è
più una bambina, ma non è ancora una giovinetta. Svincolatasi dalle braccia del padre, ella
corse verso la madre, e senza curarsi del suo severo ammonimento, nascose il volto acceso
fra le trine dello scialle materno e scoppiò a ridere. C'era qualcosa che la faceva ridere ed
essa vi alludeva, accennando con parole convulse e precipitose alla bambola che frattanto
aveva tolto di sotto alla gonnella.

       «Vedete?... La bambola... Mimì... Vedete.»

       E Nataša non poté dire altro (tutto le pareva così buffo). Si abbandonò addosso a
sua madre e scoppiò a ridere in modo così fragoroso e squillante che tutti, persino
l'altezzosa ospite, senza volerlo risero anch'essi.

       «Su, va', va' pure con il tuo mostro!» disse la madre, respingendo la figlia con finta
stizza. «È la minore delle mie figliole,» aggiunse, rivolgendosi alla Karagina.

       Staccando per un istante la faccia dallo scialle di trina della madre, Nataša la guardò
dal basso in su attraverso le lacrime del riso e poi tornò a nascondere la faccia.

       L'ospite, costretta ad ammirare quella scenetta familiare, ritenne necessario
prendervi parte in qualche modo.

       «Dite, mia cara,» chiese a Nataša, «chi è per voi questa Mimì? Una figlia,
immagino...»

       A Nataša non piacque quell'indulgere della Karagina al mondo infantile. Non
rispose e guardò l'ospite, seria in volto.

       Frattanto tutta la gioventù - l'ufficiale, che era Boris, il figlio della principessa Anna
Michajlovna; lo studente, Nikolaj, figlio maggiore del conte; Sonja, la nipote quindicenne
del conte, e il piccolo Petruša, il più piccolo dei figli Rostov - si era installata al completo
nel salotto e visibilmente si sforzava di contenere nei limiti delle convenienze la vivacità e
l'allegria che spirava da ogni tratto dei loro volti. Si capiva che di là, nelle stanze interne, di
dove erano sbucati così precipitosamente, avevano tenuto delle conversazioni più


                                                                                                 45
www.writingshome.com
                               Lev Nicolaevic Tolstoj – Guerra e pace


divertenti dei pettegolezzi cittadini, delle chiacchiere sul tempo e della comtesse Apraksine.
Ogni tanto si sogguardavano e si trattenevano a stento dal ridere.

       I due giovanotti - lo studente e l'ufficiale - amici d'infanzia, avevano la stessa età ed
erano due bei ragazzi, per quanto diversissimi. Boris era un giovane alto e biondo, con un
bel viso calmo dai lineamenti fini e regolari. Nikolaj era riccioluto, non molto alto di
statura, dall'espressione aperta e leale. Sul suo labbro superiore già spuntavano dei baffetti
neri e tutta la sua faccia esprimeva entusiasmo e impetuosità. Appena entrato in salotto,
Nikolaj era arrossito. Si vedeva che cercava qualcosa da dire senza trovarla; Boris, al
contrario, si era sentito subito a suo agio e ora raccontava con calma e in modo scherzoso
com'egli conoscesse quella bambola Mimì fin da quando era una giovinetta dal naso non
ancora ammaccato, e come da cinque anni a questa parte, per quanto ricordava, fosse
invecchiata e come avesse la testa spaccata per tutta la lunghezza del cranio. Detto questo,
lanciò un'occhiata a Nataša, la quale si volse dall'altra parte, e sbirciò il fratello minore che,
strizzando gli occhi, sussultava in una silenziosa risata. Poi, non avendo più la forza di
trattenersi, con un balzo corse via dalla stanza quanto più in fretta potevano portarla le
sue piccole gambe svelte. Boris non rise più.

       «Anche voi, mi pare, stavate per andarvene, maman? Vi occorre la carrozza?» disse
rivolgendosi con un sorriso alla madre.

       «Sì, va', va' a dire che preparino,» rispose lei con un sorriso.

       Boris uscì in silenzio dalla porta, seguendo Nataša, e il ragazzetto tondo corse
arrabbiato dietro di loro come se fosse contrariato per lo scompiglio avvenuto nelle sue
occupazioni.



IX



       Dei giovani, a parte la figlia maggiore della contessa che aveva quattro anni più
della sorella e si comportava ormai come una persona adulta) e la signorina in visita, in
salotto rimasero Nikolaj e Sonja, la nipote. Sonja era una brunetta esile, simile a una
miniatura, con uno sguardo dolce ombreggiato da lunghe ciglia, una folta treccia nera
arrotolata due volte intorno al capo e un pallore soffuso sulla carnagione del viso e
soprattutto del collo e delle braccia nude, magre ma aggraziate e tornite. Per la
morbidezza delle movenze, la dolcezza e la flessuosità delle membra minute e un certo
suo fare scaltro e contenuto, essa faceva pensare a un bel gattino non ancora del tutto
                                                                                               46
www.writingshome.com
                               Lev Nicolaevic Tolstoj – Guerra e pace


sviluppato, ma destinato a diventare un'incantevole gatta. Evidentemente riteneva
educato mostrare con un sorriso di partecipare alla generale conversazione, ma, da sotto le
lunghe e folte sopracciglia, gli occhi guardavano loro malgrado il cousin in partenza per il
fronte, e con tale appassionata e infantile adorazione, che il suo sorriso non avrebbe potuto
ingannare nessuno neppure per un istante. Era facile dunque indovinare che il bel gattino
si era seduto lì solo in attesa di rimettersi a giocare ancor più vivacemente con il cousin non
appena anch'essi, come Boris e Nataša, fossero riusciti a sgattaiolare fuori del salotto.

       «Sì, ma chère,» diceva il vecchio conte rivolgendosi all'ospite e indicando il suo
Nikolaj. «Ecco qua, il suo amico Boris è stato promosso ufficiale e lui per amicizia non
vuole restargli indietro; lascia l'università, e anche me, povero vecchio, per entrare nel
servizio militare, ma chère. E pensare che per lui all'archivio c'era già un posto bell'e
pronto. Vedete che cosa significa l'amicizia...?» concluse il conte in tono interrogativo.

       «Ma la guerra, a quanto si dice, è già dichiarata,» commentò l'ospite.

       «Lo si dice da un pezzo,» replicò il conte. «Anche questa volta si faranno un
mucchio di chiacchiere e poi tutto resterà com'è. Ma chère, ecco che cosa significa
l'amicizia!» ripeté. «Se ne va negli ussari!»

       Non sapendo che dire l'ospite scosse il capo.

       «L'amicizia non c'entra,» rispose Nikolaj avvampando, e nel tono di chi si difende
da una calunnia infamante. «L'amicizia non c'entra; semplicemente sento la vocazione di
servire nell'esercito.»

       Si volse a guardare la cugina e la signorina ospite: entrambe lo guardavano con un
sorriso d'approvazione.

       «Oggi abbiamo à cena Šubert, il colonnello del reggimento degli ussari di
Pavlograd. È stato qui in licenza e ora lo porta via con sé. Che volete farci?» esclamò il
conte, stringendosi nelle spalle e parlando in tono scherzoso d'una cosa che evidentemente
gli causava molto dolore.

       «Papà, ve l'ho già detto,» disse il figlio, «se non volete lasciarmi partire, io resto.
Però so già che non concluderò nulla, salvo nel servizio militare; non sono un diplomatico,
né un funzionario, non so nascondere ciò che sento,» aggiunse, sempre lanciando occhiate,
con la civetteria propria dei bei giovani, verso Sonja e la signorina ospite.

       Sonja, che lo divorava con gli occhi, sembrava pronta ad ogni istante a dare inizio al
gioco e a rivelare la sua natura felina.
                                                                                             47
www.writingshome.com
                               Lev Nicolaevic Tolstoj – Guerra e pace


       «E va bene, va bene!» disse il vecchio conte. «Si scalda sempre. È Bonaparte che ha
fatto girare la testa a tutti. Tutti si chiedono come abbia fatto a trasformarsi da tenentino in
imperatore. E che Dio lo voglia...» aggiunse, senza notare il sorriso ironico dell'ospite.

       Gli adulti presero a parlare di Bonaparte. Julie, la figlia della Karagina, si rivolse al
giovane Rostov:

       «Che peccato che voi non foste dagli Archarov, giovedì. Mi sono annoiata senza di
voi,» disse, sorridendogli teneramente.

       Lusingato, il giovane andò a sedersi più vicino a lei con un sorriso di giovanile
civetteria e allacciò con la sorridente Julie una conversazione separata, senza notare affatto
che quel suo involontario sorriso come la lama di un coltello aveva ferito di gelosia il cuore
di Sonja, ed ella era arrossita, sorridendo di un sorriso forzato. Nel mezzo di quella
conversazione Nikolaj si voltò verso di lei. Sonja lo fissò con un'altra occhiata appassionata
e furibonda, e trattenendo a stento le lacrime, con un sorriso forzato si alzò e uscì dalla
stanza. Tutta l'animazione di Nikolaj scomparve. Attese la prima pausa nella
conversazione e, il viso sconvolto, uscì anche lui dalla stanza alla ricerca di Sonja.

       «Ah, i segreti dei giovani sono cuciti con filo bianco!» esclamò Anna Michajlovna
accennando a Nikolaj che usciva. «Cousinage, dangereux voisinage,» soggiunse.

       «Sì,» disse la contessa dopo che fu svanito quel raggio di sole penetrato nel salotto
coi giovani e come rispondendo a una domanda che nessuno le aveva fatto ma che
l'angustiava di continuo. «Quante sofferenze, quante preoccupazioni abbiamo sopportate
per poterne avere, ora, qualche consolazione! Ma anche adesso sono più i timori che le
gioie. C'è sempre qualcosa da temere, sempre! È un'età, la loro, piena di pericoli, sia per le
ragazze che per i ragazzi.»

       «Tutto dipende dall'educazione,» disse l'ospite.

       «Sì, avete ragione,» proseguì la contessa. «Finora, grazie a Dio, sono stata l'amica
dei miei figli e godo della loro piena fiducia,» continuò, indulgendo alla presunzione di
molti genitori i quali suppongono che i figli per loro non abbiano segreti. «So che sarò
sempre la prima confidente delle mie figliole; quanto a Nikolenka, con il suo carattere così
impulsivo può anche darsi che faccia delle birichinate (un ragazzo non può farne a meno);
mai però come quei signori di Pietroburgo.»

       «Sì, sì, sono proprio bravissimi ragazzi,» confermò il conte, il quale risolveva
sempre le questioni che gli parevano imbrogliate trovando che tutto andava per il meglio.

                                                                                             48
www.writingshome.com
                                 Lev Nicolaevic Tolstoj – Guerra e pace


«Vedete un po'! Ora s'è messo in testa di andare negli ussari! Ma sì, che volete farci, ma
chère!»

          «Che creatura adorabile, la vostra minore!» disse l'ospite. «Tutta fuoco!»

          «Sì, tutta fuoco,» disse il conte. «Ha preso da me! E che voce: non perché sia mia
figlia, ma sono convinto che diventerà una cantante, un'altra Salomoni. Abbiamo assunto
un italiano come suo maestro di canto.»

          «Non è troppo presto? Dicono che sia dannoso per la voce studiare a quest'età.»

          «Oh no! come sarebbe a dire, troppo presto?» replicò il conte. «E le nostre madri,
che a dodici, tredici anni si sposavano?»

          «E lei non è già innamorata di Boris? Che ne dite?» disse la contessa, guardando con
un lieve sorriso la madre di Boris; poi, evidentemente rispondendo a quel pensiero che da
sempre la dominava: «Ecco, vedete,» continuò, «se l'avessi trattata con severità, le avessi
proibito... Dio sa che cosa avrebbero fatto di nascosto,» (la contessa intendeva che si
sarebbero baciati), «mentre invece così io conosco ogni parola che dice. È lei a correre
spontaneamente da me, la sera, e mi racconta tutto. Può darsi che io la vizi, ma, credo che
sia meglio così. La maggiore l'ho educata con severità...»

          «Sì, io sono stata educata in tutt'altro modo,» disse la bella contessina Vera con un
sorriso.

          Ma il sorriso non abbelliva il viso di Vera come di solito avviene; al contrario, il suo
viso aveva perso la sua naturalezza ed era diventato sgradevole. Vera era bella, tutt'altro
che sciocca, studiava con profitto, aveva un'ottima educazione, una voce piacevole, e quel
che diceva era giusto e appropriato; ma, strana cosa, tutti, anche l'ospite e la contessa, si
voltarono verso di lei, come meravigliandosi che avesse parlato, e provarono un senso di
disagio.

          «Con i primi figli si è sempre più esigenti, si vuol farne qualcosa di fuori del
comune,» disse l'ospite.

          «Be', a che vale nascondere i propri errori, ma chère? La contessa mia moglie è stata
anche troppo esigente, con Vera,» disse il conte. «Ma che importa, in fondo? È riuscita una
ragazza eccellente,» aggiunse, ammiccando a Vera con aria compiaciuta.

          Le ospiti si alzarono e se ne andarono, promettendo di tornare per il pranzo.



                                                                                               49
www.writingshome.com
                              Lev Nicolaevic Tolstoj – Guerra e pace


      «Che modi! Non trovavano proprio il modo di andarsene!» disse la contessa,
quando ebbe accompagnato le ospiti alla porta.



X



      Quando Nataša uscendo dal salotto aveva preso la rincorsa, era arrivata però solo
fino al giardino d'inverno. Qui si era fermata, tendendo l'orecchio alla conversazione del
salotto e aspettando che Boris uscisse. Cominciava già a impazientirsi e, pestando il
piedino, stava per mettersi a piangere, quando si udirono, né lenti né affrettati, i passi
composti del giovanotto. Subito Nataša si nascose, appiattandosi fra le cassette dei fiori.

      Boris si fermò in mezzo alla stanza, si guardò attorno, ripulì con una mano la
manica dell'uniforme e si avvicinò allo specchio, esaminando il suo bel viso. Zitta zitta,
Nataša sbirciava dal suo nascondiglio, in attesa di vedere quel che avrebbe fatto Boris. Egli
si trattenne per qualche minuto davanti allo specchio, sorrise e si avviò verso la porta
d'uscita. Nataša fu sul punto di chiamarlo, ma poi ci ripensò.

      «Che mi cerchi lui,» pensò. Boris era appena uscito, quando dall'altra porta uscì
Sonja col viso in fiamme, mormorando con rabbia qualcosa fra le lacrime. Nataša trattenne
l'impulso di correrle incontro e rimase nel suo nascondiglio, come sotto il berretto che
rende invisibili, a osservare quel che accade nel mondo. Provava un piacere nuovo e tutto
particolare. Sonja, seguitando a mormorare tra sé si volse a guardare verso il salotto. Dalla
porta uscì Nikolaj.

      «Sonja! Che c'è? È mai possibile?» esclamò Nikolaj, correndo accanto a lei.

      «Niente, niente, lasciatemi!» E Sonja prese a singhiozzare.

      «No, io lo so che cosa avete.»

      «Be', se lo sapete, tanto meglio. E adesso andate pure da lei.»

      «Sooonja! Una parola sola! Vi pare possibile tormentare me e voi per delle pure
fantasie?» disse Nikolaj prendendola per una mano.

      Sonja non ritirò la mano e smise di piangere.

      Immobile, senza fiatare Nataša guardava dal suo nascondiglio con occhi scintillanti.
«Che cosa succederà adesso?» pensava.
                                                                                              50
www.writingshome.com
                                 Lev Nicolaevic Tolstoj – Guerra e pace


       «Sonja! A me non importa nulla del mondo intero! Tu sola sei tutto per me,» disse
Nikolaj. «E te lo dimostrerò.»

       «Non mi piace quando dici così.»

       «Va bene, non lo dirò più; e tu perdonami, Sonja!» Nikolaj l'attrasse a sé e le diede
un bacio.

       «Ah, che bello!» pensò Nataša, poi, quando Sonja e Nikolaj uscirono dalla stanza, li
seguì e chiamò Boris.

       «Boris, venite qui,» disse con aria allusiva e furbesca. «Devo dirvi una cosa. Qui,
qui.» E lo condusse nel giardino d'inverno, in quel posto fra le cassette dei fiori dove s'era
nascosta. Boris la seguì sorridendo.

       «Che cosa sarebbe questa "cosa"?» domandò.

       Lei si confuse, si guardò in giro e, vedendo la sua bambola che giaceva abbandonata
su una cassetta, la prese in mano.

       «Baciate la bambola,» disse.

       Con uno sguardo attento Boris affettuoso fissò il visetto eccitato di Nataša e non
rispose nulla.

       «Non vi va? Allora venite qui,» disse lei e s'inoltrò ancor più fra i fiori posando la
bambola. «Più vicino, più vicino!» bisbigliò. Con tutt'e due le mani aveva afferrato
l'ufficiale per il risvolto della manica e il suo viso, che era avvampato, aveva assunto
un'espressione solenne e impaurita.

       «E a me vi va, di darmi un bacio?» bisbigliò con voce appena percettibile,
guardandolo dal basso. Sorrideva, ma era sul punto di piangere dall'emozione.

       Boris arrossì.

       «Come siete buffa!» disse, chinandosi su di lei e arrossendo ancora di più, ma senza
decidersi e restando in attesa.

       Improvvisamente lei saltò su una cassetta, diventando in tal modo più alta di lui, lo
cinse con entrambe le braccia, cosicché le sue sottili braccia nude si piegarono più in alto
del collo di Boris, e, gettando indietro i capelli con un movimento della testa, gli diede un
bacio proprio sulle labbra.


                                                                                           51
www.writingshome.com
                               Lev Nicolaevic Tolstoj – Guerra e pace


      Poi sgattaiolò fra le cassette e là si fermò, con la testa china.

      «Nataša,» disse Boris, «voi sapete che io vi amo, ma...»

      «Siete innamorato di me?» lo interruppe Nataša.

      «Sì, innamorato; ma, per piacere, non facciamo più quello che abbiamo fatto
adesso... ci sono ancora quattro anni... Allora chiederò la vostra mano.»

      Nataša ci pensò sopra.

      «Tredici, quattordici, quindici, sedici...» disse, contando con le dita sottili. «Bene! È
deciso, dunque?»

      E un sorriso di gioia e di serenità illuminò il suo viso eccitato.

      «Deciso!» confermò Boris.

      «Per sempre?» disse la ragazza. «Fino alla morte?»

      Lo prese a braccetto e col viso raggiante si avviò al suo fianco verso la stanza dei
divani.



XI



      La contessa s'era così stancata delle visite che diede ordine di non ricevere più
nessuno e al portiere fu data disposizione di invitare senz'altro a pranzo tutti quelli che
fossero ancora venuti a porgere gli auguri. La contessa aveva voglia di parlare a
quattr'occhi con la sua amica d'infanzia, la principessa Anna Michajlovna, con la quale non
aveva ancora potuto discorrere a suo agio dopo il suo arrivo da Pietroburgo. Anna
Michajlovna, col suo volto dolce e piagnucoloso, si accostò di più alla poltrona della
contessa.

      «Con te sarò completamente sincera,» disse Anna Michajlovna. «Siamo rimaste in
poche ormai, noialtre vecchie amiche! Per questo mi è tanto cara la tua amicizia.»

      Anna Michajlovna diede un'occhiata a Vera e s'interruppe. La contessa strinse la
mano della sua amica.



                                                                                            52
www.writingshome.com
                               Lev Nicolaevic Tolstoj – Guerra e pace


       «Vera,» disse, rivolgendosi alla figlia maggiore, alla quale - si vedeva - non era
particolarmente affezionata. «Perché non capisci mai nulla? Non senti che sei di troppo,
qui? Va' di là con le tue sorelle, oppure...»

       La bella Vera ebbe un sorriso sprezzante, senza sentirsi, a quanto pareva,
minimamente offesa.

       «Se me lo aveste detto prima, mamma, me ne sarei andata subito,» disse e se ne
andò nella sua camera. Ma, passando davanti alla stanza dei divani, notò che vicino alle
due finestre sedevano due coppie disposte. Si fermò e sorrise ancora con sprezzo. Sonja
era seduta vicinissima a Nikolaj, il quale stava ricopiandole certi versi, i primi che avesse
composto in vita sua. Boris e Nataša erano seduti accanto all'altra finestra e quando Vera
entrò ammutolirono. Le due fanciulle lanciarono a Vera uno sguardo colpevole e felice.

       La vista di quelle due ragazzine innamorate era lieta e commovente, ma era chiaro
che in Vera non suscitava sensazioni piacevoli.

       «Quante volte vi ho pregato,» disse, «di non prendere le mie cose. Non avete la
vostra stanza?» E tolse a Nikolaj il calamaio.

       «Un istante solo,» disse lui, intingendo la penna.

       «Fate sempre le cose nei momenti sbagliati,» disse Vera. «Prima siete arrivati di
corsa in salotto, e tutti si sono vergognati per voi.»

       Sebbene quanto Vera diceva fosse perfettamente giusto, o forse proprio per questo,
nessuno dei quattro le rispose e tutti si limitarono a guardarsi fra loro. Vera indugiava
nella stanza con il calamaio in mano.

       «E che segreti possono esserci alla vostra età fra Nataša e Boris o fra voi due?
Sciocchezze e basta!»

       «Be', a te che importa questo, Vera?» disse Nataša con voce pacata.

       Evidentemente quel giorno si sentiva con tutti ancor più buona e affettuosa di
quanto fosse di solito.

       «Sono cose molto sciocche,» continuò Vera, «e io me ne vergogno per voi. Che cosa
sono questi segreti?»

       «Ognuno ha i suoi segreti. Noi non ti diamo fastidio quando te ne stai col tuo Berg,»
disse Nataša scaldandosi.

                                                                                          53
www.writingshome.com
                                Lev Nicolaevic Tolstoj – Guerra e pace


       «Lo credo bene che non mi disturbate,» disse Vera, «perché nel mio contegno non
c'è mai nulla di riprovevole. Ma io dirò alla mamma come ti comporti con Boris.»

       «Natal'ja Il'inišna con me si comporta benissimo,» disse Boris. «Non ho nulla da
rimproverarle.»

       «Lasciate stare, Boris, voi siete così diplomatico,» (la parola "diplomatico" era in
gran voga fra i ragazzi che le attribuivano un significato tutto particolare), «che venite
perfino a noia,» esclamò Nataša con voce risentita e tremante. «Perché quella ce l'ha con
me? Sono cose che non potrai mai capire,» disse poi rivolta a Vera, «perché tu non hai mai
amato nessuno; tu il cuore non l'hai, sei soltanto una madame de Genlis» (il nomignolo,
considerato molto offensivo, era stato affibbiato a Vera da Nikolaj), «e il tuo solo
divertimento è quello di indispettire gli altri. E intanto tu fai la civetta con Berg come e
quanto ti pare,» concluse in fretta.

       «Io però non mi metto a correre dietro a un giovanotto di fronte agli ospiti...»

       «Be', ha raggiunto il suo scopo,» intervenne Nikolaj, «ha detto a tutti delle cose
scortesi e ha messo tutti di malumore. Andiamocene nella stanza dei bambini.»

       Tutti e quattro, come uno stormo di uccellini spaventati, uscirono dalla stanza.

       «È a me che avete detto delle cose scortesi, mentre io non ho detto niente a
nessuno,» disse Vera.

       «Madame de Genlis! Madame de Genlis!» risuonarono voci ridenti da dietro la porta.

       La bella Vera, che produceva in tutti una reazione così irritata e spiacevole, sorrise
fra sé, per nulla toccata, evidentemente, da ciò che le era stato detto, si avvicinò allo
specchio e si aggiustò lo scialle e l'acconciatura, mentre contemplava il suo bel viso si fece
ancor più fredda e più calma.



       Nel salotto la conversazione continuava.

       «Ah! chère,» diceva la contessa, «anche nella mia vita tout n'est pas rose. Non mi
rendo conto, forse, che du train que nous allons, il nostro patrimonio non ci basterà per
molto tempo? E tutto per via del Club e di quel che ci fa fare. E quando viviamo in
campagna credi forse che riposiamo? Teatri, cacce e Dio sa che cos'altro. Ma perché parlare
di me! Dimmi, come hai fatto a sistemare tutto? Spesso mi meraviglio di te, Annette; mi
chiedo come fai, alla tua età, a scarrozzare da sola a Mosca, a Pietroburgo, e presentarti ai
                                                                                            54
www.writingshome.com
                                Lev Nicolaevic Tolstoj – Guerra e pace


ministri, all'aristocrazia. Ti ammiro! davvero! Ma dunque: come hai fatto a sistemare ogni
cosa? Sai, sono cose di cui io non m'intendo affatto!»

       «Ah, anima mia!» rispose la principessa Anna Michajlovna. «Dio ti preservi dal farti
sapere com'è penoso restare vedova senza appoggi e con un figlio che ami fino
all'adorazione. Si impara a far di tutto,» proseguì con una certa fierezza. «È stata la mia
vita a farmi scudo. Se ho bisogno di vedere qualcuno di questi pezzi grossi, scrivo un
biglietto: "Princesse une telle desidera vedere il tal dei tali." Poi prendo una carrozza di
piazza e vado di persona, magari due, magari tre volte, magari anche quattro, finché non
ottengo ciò che mi serve. Non m'importa niente di ciò che possono pensare di me.»

       «Dimmi, come hai fatto, chi hai pregato d'intervenire a favore di Boren'ka?»
domandò la contessa. «Vedo che il tuo è già ufficiale della Guardia, mentre Nikoluška
parte come junker. Noi non abbiamo nessuno a cui raccomandarci. Tu a chi ti sei rivolta?»

       «Al principe Vasilij. È stato molto gentile. Ha acconsentito subito su tutto e ne ha
riferito all'imperatore,» rispose esultante la principessa Anna Michajlovna dimenticando
l'umiliazione attraverso la quale era passata pur di raggiungere il suo scopo.

       «E com'è, è invecchiato il principe Vasilij?» domandò la contessa. «Io non lo vedo
dal tempo delle nostre recite dai Rumjancev, e penso che ormai lui non si ricordi più di
me. Il me faisait la cour,» rievocò la contessa con un sorriso.

       «È sempre uguale,» rispose Anna Michajlovna, «gentile, cerimonioso. Les grandeurs
ne lui ont pas tourné la tête du tout. "Sono dolente di poter fare troppo poco per voi, cara
principessa," mi ha detto, "ma sono ai vostri ordini." Sì, è una gran brava persona, un vero
amico. E poi tu sai, Nathalie, che amore porto a mio figlio. Non so che cosa non farei per la
sua felicità. Ma le mie condizioni sono così cattive,» proseguì Anna Michajlovna
mestamente e abbassando la voce, «così cattive, che adesso mi trovo in una situazione
terribile. Il mio sciagurato processo mangia tutto quel che ho e non fa un passo avanti.
Credimi, non ho un centesimo, à la lettre, e non so come fare per acquistare
l'equipaggiamento di Boris.» Prese il fazzoletto e si mise a piangere. «Mi servono
cinquecento rubli e ho solamente un biglietto da venticinque. Sono in una situazione...
Adesso la mia sola speranza è il conte Kirill Vladimiroviè Bezuchov. Se lui non vorrà
soccorrere il suo figlioccio (perché è stato il padrino di Borja) e assegnargli qualcosa per il
suo mantenimento, mi sarò data da fare per nulla: non saprò certamente come fare ad
equipaggiarlo.»

       La contessa versò qualche lacrima mentre andava ponderando qualcosa in silenzio.

                                                                                            55
www.writingshome.com
                               Lev Nicolaevic Tolstoj – Guerra e pace


       «Forse dovrei rimproverarmelo,» disse la principessa, «ma sovente mi accade di
pensare: ecco, il conte Kirill Vladimiroviè Bezuchov vive da solo... con questo immenso
patrimonio... e per che cosa vive, poi? Per lui la vita è un peso, mentre Borja comincia
soltanto adesso a vivere.»

       «Senza dubbio lascerà qualcosa a Boris,» disse la contessa.

       «Lo sa Iddio, chère amie! Questi ricconi, questi personaggi altolocati sono tali egoisti!
Tuttavia andrò subito da lui con Boris e gli dirò apertamente di che si tratta. Pensino pure
di me ciò che vogliono, non me ne importa, dal momento che si tratta del destino di mio
figlio.» La principessa si alzò. «Adesso sono le due e voi pranzate alle quattro. Faccio in
tempo ad andarci.»

       E, con i modi di un'indaffarata signora di Pietroburgo che sa come impiegare il
proprio tempo, Anna Michajlovna mandò a chiamare il figlio e uscì insieme con lui in
anticamera.

       «Arrivederci, anima mia,» disse alla contessa che l'aveva accompagnata fino alla
porta, «augurami buona fortuna,» soggiunse con un bisbiglio, di nascosto dal figlio.

       «Andate dal conte Kirill Vladimiroviè, ma chère?» disse il conte dalla sala da pranzo,
e uscì anche lui in anticamera. «Se stesse meglio, dite a Pierre che venga a pranzo da me.
Una volta veniva sempre da noi, ballava con i bambini. Invitatelo senz'altro, ma chère. Be',
vedremo se il nostro Tarâs saprà farsi onore. Dice che neppure dal conte Orlov non c'è mai
stato un pranzo come quello che ci sarà da noi.»



XII



       «Mon cher Boris,» disse la principessa Anna Michajlovna al figlio quando la carrozza
della contessa Rostova, nella quale essi sedevano, ebbe percorso l'ultimo tratto di strada
tutto cosparso di paglia e fu entrata nell'ampio cortile della casa del conte Kirill
Vladimiroviè Bezuchov. «Mon cher Boris,» disse la madre, togliendo la mano di sotto il
vecchio mantello di pelliccia e posandola su quella del figlio con un gesto timido e
affettuoso, «sii affabile, sii premuroso. Il conte Kirill Vladimiroviè è il tuo padrino e da lui
dipende il tuo futuro. Ricordatene, mon cher, sii amabile come tu sai essere...»




                                                                                             56
www.writingshome.com
                                Lev Nicolaevic Tolstoj – Guerra e pace


       «Se sapessi che ne sortirà qualche risultato, oltre all'umiliazione...» rispose il figlio
con freddezza. «Ma ormai ve l'ho promesso e lo faccio per voi.»

       Sebbene all'ingresso sostasse una carrozza privata, il portiere, dopo aver esaminati
la madre e il figlio (che senza chiedere d'essere annunciati, entravano direttamente nel
vestibolo a vetrate fra due ordini di statue dominanti dalle nicchie), gettò un'occhiata
significativa al vecchio mantello di pelliccia, e domandò chi desiderassero, se le
principesse o il conte; saputo che volevano vedere il conte, disse che sua eccellenza quel
giorno si sentiva peggio, che sua eccellenza non riceveva nessuno.

       «Possiamo andarcene,» disse il figlio in francese.

       «Mon ami!» disse la madre con voce supplichevole, posando di nuovo la mano su
quella del figlio come se quel contatto potesse tranquillizzarlo o sollecitarlo.

       Boris non parlò più e guardò (interrogativamente la madre, senza togliersi il
cappotto.

       «Senti, brav'uomo,» disse con una vocetta melliflua Anna Michajlovna rivolgendosi
al portiere, «lo so che il conte Kirill Vladimiroviè è molto malato... per questo appunto
sono venuta... sono una parente... Non voglio certo disturbare, caro... Mi basterebbe
vedere il principe Vasilij Sergeeviè. So che è qui, infatti. Annunciami, per favore.»

       Con espressione contrariata il portiere diede uno strappo al cordone del campanello
che avvisava al piano superiore e si voltò dall'altra parte.

       «La principessa Drubeckaja per il principe Vasilij Sergeeviè!» gridò al cameriere in
calze lunghe, scarpine e frac che era accorso e si affacciava dalla scala.

       La madre accomodò le pieghe del suo abito di seta ritinto, si guardò in una grande
specchiera veneziana a muro e si avviò baldanzosamente con le sue scarpette scalcagnate
sulla scala coperta da un tappeto.

       «Mon cher, vous m'avez promis,» e si rivolse nuovamente al figlio, sollecitandolo con
un tocco della mano.

       Il figlio la seguiva con gli occhi bassi.

       Entrarono in una sala dalla quale per una porta si accedeva all'appartamento del
principe Vasilij.



                                                                                             57
www.writingshome.com
                                      Lev Nicolaevic Tolstoj – Guerra e pace


        Giunti in mezzo alla stanza la madre e il figlio si accostarono a un vecchio cameriere
che al loro ingresso era balzato in piedi; ma in quell'istante la maniglia di bronzo di una
porta girò e apparve il principe Vasilij in abito da casa - una corta casacca di velluto con
una sola decorazione - che accompagnava un bell'uomo dai capelli neri, il celebre dottor
Lorrain di Pietroburgo.

        «C'est donc positif?» diceva il principe.

        «Mon prince, errare humanum est, mais...» rispose il dottore parlando con l'erre moscia
e pronunciando il latino alla francese.

        «C'est bien, c'est bien...»

        Il principe Vasilij si accorse di Anna Michajlovna e del figlio; cosicché congedò il
medico con un inchino e si avvicinò ai due in silenzio, ma con aria interrogativa. Boris
notò che, all'istante, negli occhi della madre era apparsa una profonda afflizione, ed ebbe
un lieve sorriso.

        «In quali meste circostanze ci accade di rivederci, principe... Dite, dite, come sta il
nostro caro infermo?» disse come se non avesse notato il freddo sguardo offensivo puntato
su di lei.

        Il principe Vasilij guardò Anna Michajlovna e poi Boris con un'aria interrogativa
che rasentava lo sbalordimento. Boris si inchinò ossequiosamente. Senza rispondere
all'inchino, il principe Vasilij si volse verso Anna Michajlovna e rispose alla sua domanda
con un movimento della testa e delle labbra, a indicare che per il malato c'era da aspettarsi
il peggio.

        «Possibile?» esclamò Anna Michajlovna. «Ah, è tremendo! È spaventoso pensarlo...
Questo è mio figlio,» aggiunse, indicando Boris. «Voleva ringraziarvi di persona.»

        Boris s'inchinò una seconda volta.

        «Credete, principe, che un cuore di madre mai dimenticherà ciò che avete fatto per
noi.»

        «Sono ben lieto di avervi potuto fare un favore, mia cara Anna Michajlovna,»
rispose il principe Vasilij, assestandosi lo jabot e ostentando di fronte alla sua protetta
Anna Michajlovna un sussiego, qui a Mosca, assai maggiore che non a Pietroburgo alla
serata di Anna Pavlovna Šerer.



                                                                                            58
www.writingshome.com
                                 Lev Nicolaevic Tolstoj – Guerra e pace


       «Sforzatevi di svolgere con zelo il vostro servizio e di esser degno,» aggiunse,
rivolgendosi con severità a Boris. «Lieto di conoscervi... Siete qui in licenza?» disse, nel suo
solito tono indifferente.

       «Aspetto ordini, per partire alla volta della mia nuova destinazione, eccellenza,»
rispose Boris senza mostrare dispetto per il tono aspro del principe, ma nemmeno il
desiderio di avviare una conversazione; e in modo così calmo e rispettoso che il principe lo
guardò con interesse.

       «Vivete con vostra madre?»

       «Abito in casa della contessa Rostova,» rispose Boris, non senza aggiungere anche
questa volta, «eccellenza».

       «Si tratta di Nathalie Šinšina che ha sposato Il'ja Rostov,» aggiunse Anna
Michajlovna.

       «Lo so, lo so,» disse il principe Vasilij con la sua voce monotona. «Je n'ai jamais pu
concevoir comment Nathalie s'est décidée à épouser cet ours mal-léché! Un personnage
complètement stupide et ridicule. Et joueur, à ce qu'on dit.»

       «Mais très brave homme, mon prince,» osservò Anna Michajlovna sorridendo in modo
commovente, come se anche lei sapesse che il conte Rostov meritava quel giudizio ma
supplicasse di compatire un povero vecchio.

       «Che cosa dicono i dottori?» domandò la principessa, dopo un momento di silenzio,
tornando ad atteggiare il volto lacrimoso a una profonda mestizia.

       «Ci sono poche speranze,» rispose il principe.

       «Io desideravo tanto ringraziare ancora una volta lo zio per tutte le bontà che ha
avuto per me e Borja. C'est san filleuil,» aggiunse; e dal tono sembrava pensare che quella
notizia dovesse rallegrare, enormemente il principe Vasilij.

       Il principe Vasilij, fattosi pensieroso, aveva aggrottato la fronte. Anna Michajlovna
comprese che egli aveva paura di trovare in lei una coaspirante all'eredità del conte
Bezuchov; dunque si affrettò a tranquillizzarlo.

       «Se non fosse per il mio sincero amore e la mia devozione allo zio,» disse,
pronunciando questa parola con particolare sicurezza e disinvoltura, «io conosco il suo
carattere, nobile, aperto, ma con lui vivono solamente le principessine, non è vero?... Loro
sono ancora giovani...» Piegò la testa e soggiunse con un bisbiglio: «Ha compiuto il suo
                                                                                             59
www.writingshome.com
                                   Lev Nicolaevic Tolstoj – Guerra e pace


ultimo dovere, principe? Come sono preziosi questi ultimi istanti! Peggio non può fare,
questo sì; ma è necessario prepararlo, dal momento che sta così male. Noi donne,
principe,» ed ella ebbe un tenero sorriso, «sappiamo sempre come dire queste cose. È
necessario che lo veda. Mi è penoso, ma ormai mi sono abituata a soffrire.»

       Evidentemente il principe aveva capito, e aveva parimenti capito, come già alla
serata in casa di Anna Pavlovna Šerer, che di Anna Michajlovna era difficile liberarsi.

       «Non vorrei che quest'incontro fosse penoso per lui, chère Anna Michajlovna,»
disse. «Aspettiamo fino a stasera, i dottori hanno previsto una crisi.»

       «Ma in questi momenti non si deve aspettare, principe. Pensez, il y va du salut de son
âme... Ah, c'est terrible, les devoirs d'un chrétien ...»

       Si aprì una porta che dalle stanze interne metteva nella sala e uscì una delle
principessine nipoti del conte, con un viso cupo e freddo e il busto troppo lungo rispetto
alle gambe.

       Il principe Vasilij si volse verso di lei.

       «Allora, come sta?»

       «Sempre allo stesso modo. E d'altronde, con questa confusione...» rispose la
principessina, scrutando Anna Michajlovna come si guarda una sconosciuta.

       «Ah, ma chère, je ne vous reconnaissais pas,» esclamò con un sorriso radioso Anna
Michajlovna avvicinandosi con passi leggeri e danzanti alla nipote del conte. «Je viens
d'arriver et je suis à vous pour vous aider à soigner mon oncle. J'imagine combien vous avez
souffert,» aggiunse, stralunando gli occhi compassionevoli.

       La principessina non rispose nulla, non sorrise neppure e uscì immediatamente.
Anna Michajlovna si tolse i guanti e si accomodò in poltrona come in una posizione
conquistata, invitando il principe Vasilij a sedersi accanto a lei.

       «Boris!» disse al figlio e sorrise. «Io vado dal conte, dallo zio; tu intanto va' da
Pierre, mon ami, e non dimenticare di trasmettergli l'invito dei Rostov. L'hanno invitato a
pranzo; penso però che lui non ci andrà, vero?» domandò rivolgendosi al principe.

       «Al contrario,» rispose il principe Vasilij, visibilmente infastidito. «Je serais très
content si vous me débarassez de ce jeune homme... Se ne sta qui così... Il conte non ha chiesto
di lui nemmeno una volta.»


                                                                                             60
www.writingshome.com
                               Lev Nicolaevic Tolstoj – Guerra e pace


       E alzò le spalle. Il cameriere fece strada al giovane giù per le scale e poi ancora su,
nella stanza di Pëtr Kirilloviè.



XIII



       Pierre non era riuscito a trovarsi una carriera che gli si confacesse, a Pietroburgo, ed
effettivamente era stato rispedito a Mosca per schiamazzi notturni. La storia riferita in casa
Rostov era vera. Pierre aveva aiutato a legare il commissario sul groppone dell'orso.
Arrivato a Mosca alcuni giorni prima, come sempre si era fermato in casa di suo padre.
Sebbene prevedesse che la sua storia fosse già nota a Mosca e che le signore dell'entourage
di suo padre, sempre maldisposte verso di lui, avrebbero approfittato dell'occasione per
irritare il conte, il giorno stesso del suo arrivo si recò negli appartamenti paterni. Entrato
nel salotto, luogo di soggiorno abituale delle principessine, salutò le signore intente ai loro
ricami e a un libro, che una di loro leggeva ad alta voce. Erano tre. Chi leggeva era la
maggiore, una ragazza severa e linda, dalla vita lunga, quella stessa che era uscita in
presenza di Anna Michajlovna; le minori stavano ricamando sul telaio: erano entrambe
graziose e colorite, e si distinguevano l'una dall'altra soltanto per un piccolo neo che una
aveva su un labbro, e l'abbelliva molto. Pierre fu accolto come un morto o un appestato. La
maggiore delle principessine interruppe la lettura e lo scrutò con occhi spaventati, senza
parlare; la minore - quella senza neo - assunse la stessa espressione; e la più piccola, quella
col neo, di carattere allegro e ridanciano, si chinò sul ricamo per nascondere un sorriso
evidentemente suggeritole dalla imminente scena che prevedeva divertente. Tese verso il
basso il filo di lana, come se dovesse esaminare i punti, trattenendosi a stento dal ridere.

       «Bonjour, ma cousine,» disse Pierre. «Vous ne me réconnaissez pas?»

       «Fin troppo bene, vi riconosco; fin troppo bene.»

       «Come sta il conte? Posso vederlo?» domandò Pierre, come sempre impacciato, ma
senza turbarsi.

       «Il conte soffre fisicamente e moralmente; e sembra che voi vi diate da fare per
causargli ulteriori sofferenze morali.»

       «Posso vedere il conte?» ripeté Pierre.




                                                                                               61
www.writingshome.com
                                 Lev Nicolaevic Tolstoj – Guerra e pace


          «Hmm!... Se volete ucciderlo, ucciderlo definitivamente, allora potete vederlo.
Ol'ga, va' a vedere se è pronto il bouillon per lo zio, presto, è ora,» aggiunse, mostrando con
ciò a Pierre che loro erano lì per recare sollievo a suo padre, mentre lui, evidentemente,
non gli dava altro che motivi di turbamento.

          Ol'ga uscì. Pierre sostò un momento, guardò le sorelle, e dopo aver fatto un inchino,
disse:

          «Allora vado in camera mia. Quando sarà possibile, me lo farete sapere.»

          Uscì e dietro di lui echeggiò il riso squillante ma sommesso della principessina con
il neo.

          Il giorno dopo era arrivato il principe Vasilij e aveva preso alloggio in casa del
conte. Aveva convocato Pierre e gli aveva detto:

          «Mon cher, si vous vous conduisez ici, comme à Pétersbourg, vous finirez très mal; c'est
tout ce que je vous dis. Il conte è molto, molto malato: non puoi assolutamente vederlo.»

          Da quel momento Pierre non venne più disturbato; egli trascorreva tutta la giornata
di sopra, nella sua camera.

          Quando Boris entrò, Pierre camminava per la stanza, fermandosi di tanto in tanto
negli angoli, facendo gesti minacciosi verso la parete, come se trafiggesse un invisibile
nemico con la spada, lanciando occhiate severe al di sopra degli occhiali e poi riprendendo
a camminare. Borbottava parole confuse, alzando le spalle e allargando le braccia.

          «L'Angleterre a vécu,» diceva, accigliandosi e indicando chissà chi con un dito.
«Monsieur Pitt comme traître à la nation et au droit des gens est condamné à...» Ma non fece in
tempo a finire di pronunciare la sua requisitoria contro Pitt, immaginandosi in quel
momento d'essere Napoleone in persona e di aver già compiuto insieme con il suo eroe la
perigliosa traversata del Passo di Calais e di aver conquistata Londra; infatti vide entrare il
giovane ufficiale, snello, elegante. Si fermò. Pierre non vedeva Boris da quando questi era
un ragazzo di quattordici anni e non se lo ricordava assolutamente. Tuttavia, con quelle
maniere precipitose e cordiali che gli erano proprie, gli strinse la mano sorridendogli
cordialmente.

          «Vi ricordate di me?» chiese Boris con voce pacata e un sorriso simpatico. «Sono
venuto con la mamma dal conte; ma a quanto pare non sta bene.»




                                                                                               62
www.writingshome.com
                               Lev Nicolaevic Tolstoj – Guerra e pace


       «Sì, pare che stia piuttosto male. Lo disturbano continuamente,» rispose Pierre
sforzandosi di ricordare chi fosse quel giovane.

       Boris sentiva che Pierre non l'aveva riconosciuto, ma non ritenne necessario dirgli il
suo nome; lo guardava negli occhi, senza provare il minimo disagio.

       «Il conte Rostov vi prega di andare da lui a pranzo, quest'oggi,» disse dopo un
silenzio abbastanza lungo, che a Pierre riuscì imbarazzante.

       «Ah! Il conte Rostov!» esclamò lietamente Pierre. «Allora voi siete suo figlio, Il'ja?
Pensate un po', in un primo momento non vi avevo riconosciuto. Vi ricordate quando
andavamo in carrozza ai Vorov'ëvy Gory con M.me Jacquot... tanto tempo fa?»

       «Siete in errore,» disse Boris con calma, il sorriso franco e un poco canzonatorio. Io
sono Boris, il figlio della principessa Anna Michajlovna Drubeckaja. Quanto al conte
Rostov è lui che si chiama Il'ja, mentre suo figlio si chiama Nikolaj. E io non ho mai
conosciuto nessuna M.me Jacquot.»

       Pierre agitò le mani e il capo come se fosse stato assalito da un nugolo di api o di
zanzare.

       «Ah, ma che cosa dico! Ho fatto una gran confusione. Ho tanti parenti a Mosca! Ma
certo, voi siete Boris... Allora, ecco che tra noi la cosa è bell'e sistemata. Ditemi, che cosa ne
pensate della spedizione da Boulogne? Gli inglesi se la vedranno brutta non appena
Napoleone attraverserà il canale, non credete? Io sono dell'avviso che la spedizione sia
fattibile. Villeneuve non mi sembra imprudente!»

       Boris non sapeva nulla della spedizione da Boulogne; non leggeva i giornali ed era
la prima volta che sentiva nominare Villeneuve.

       «Noi qui a Mosca ci occupiamo più di pranzi e di chiacchiere che di politica,» disse
nel suo tono calmo e canzonatorio. «Di tutto questo non so né penso nulla. Mosca si
occupa soprattutto di pettegolezzi,» continuò. «In questo momento si parla di voi e del
conte.»

       Pierre sorrise del suo sorriso buono, come se temesse per il suo interlocutore: che
non gli avvenisse di dire qualcosa di cui, poi, avesse a pentirsi. Ma Boris parlava in modo
scandito, chiaro e asciutto, guardando Pierre negli occhi.




                                                                                               63
www.writingshome.com
                                Lev Nicolaevic Tolstoj – Guerra e pace


       «Mosca non sa fare altro che spettegolare,» proseguì. «Tutti s'interessano di sapere a
chi il conte lascerà il suo patrimonio; ma può anche darsi che lui ci sotterri tutti, cosa che
gli auguro di tutto cuore...»

       «Sì, tutto questo è molto penoso,» ribadì Pierre, «molto penoso.» Pierre continuava
a temere che l'ufficiale involontariamente s'impegolasse in un discorso per lui stesso
imbarazzante.

       «E a voi deve sembrare,» disse Boris arrossendo lievemente ma senza mutare la
voce e l'atteggiamento, «a voi deve sembrare che tutti si occupino soltanto di strappare
qualcosa al ricco signore.»

       «Proprio così,» pensava Pierre.

       «Per questo voglio dirvi, ad evitare malintesi, che vi sbagliereste di molto se
metteste anche me e mia madre nel novero di costoro. Noi giamo molto poveri, ma - lo
affermo almeno per quanto riguarda la mia persona - proprio perché vostro padre è molto
ricco io non mi considero suo parente; né io né mia madre chiederemo né accetteremo mai
nulla da lui.»

       Per un bel po' Pierre stentò a capire; poi, quando alla fine capì, balzò dal divano,
afferrò Boris per un polso con la precipitosa goffaggine che gli era propria, e arrossendo
assai più di Boris, prese a dire con un sentimento misto di vergogna e di dispetto:

       «Questo sì che è strano! Forse io... ma chi mai può aver pensato... Io lo so
benissimo...»

       Boris tuttavia lo interruppe ancora.

       «Sono contento d'averle detto tutto. Forse per voi è stato spiacevole, ma vorrete
scusarmi,» disse, tranquillizzando Pierre mentre avrebbe dovuto essere Pierre a
tranquillizzare lui; «spero di non avervi offeso. Io per principio dico tutto apertamente...
Che cosa devo riferire? Verrete a pranzo dai Rostov?»

       E Boris, palesemente contento di essersi tolto da una situazione penosa cacciandovi
un altro, si fece di nuovo affabile.

       «No, statemi a sentire,» disse Pierre, calmandosi. «Voi siete una persona
straordinaria. Ciò che mi avete detto poc'anzi è molto, molto bello. Si capisce, voi non mi
conoscete. Non ci vedevamo da tanto tempo... eravamo ancora bambini... Potete supporre
che io... vi capisco, vi capisco benissimo. Io non l'avrei fatto, non ne avrei avuto il coraggio,

                                                                                              64
www.writingshome.com
                                Lev Nicolaevic Tolstoj – Guerra e pace


ma è una cosa ammirevole. Sono molto contento di avervi conosciuto. Strano,» soggiunse
con un sorriso, dopo aver taciuto per un momento, «che in me abbiate potuto supporre...»
Scoppiò a ridere. «Ma che importa? Ci conosceremo meglio, noi due. Ne sarà molto lieto.»
Qui strinse la mano a Boris. «Sapete, non sono ancora stato dal conte, neppure una volta.
Lui non mi ha fatto chiamare... Ho pena per lui come uomo... Ma che posso farci?»

        «E voi pensate che Napoleone riuscirà a traghettare l'esercito al di là del canale?»
domandò Boris sorridendo.

        Pierre comprese che Boris intendeva cambiare discorso e, assecondandolo, si mise a
esporre i vantaggi e gli svantaggi dell'impresa di Boulogne.

        Un cameriere venne a chiamare Boris da parte della principessa. La principessa
stava per andarsene. Pierre promise di andare a pranzo dai Rostov per approfondire la
conoscenza con Boris e gli strinse forte la mano guardandolo affettuosamente attraverso le
lenti... Dopo che se ne fu andato, camminò ancora a lungo per la stanza senza più
trafiggere un invisibile nemico con la spada, ma sorridendo al ricordo di quel giovane
simpatico e intelligente, di carattere così fermo.

        Come accade nella prima gioventù e soprattutto nei momenti di solitudine, provava
senza motivo un sentimento di tenerezza per quel giovanotto e si ripromise di far
assolutamente amicizia con lui.

        Il principe Vasilij riaccompagnò la principessa che premeva il fazzoletto sugli occhi
e aveva il viso in lacrime.

        «È una cosa terribile, terribile!» diceva. «Ma per quanto mi costi, compirò il mio
dovere. Verrò a vegliare la notte. Non lo si può abbandonare così. Ogni istante è prezioso.
Non capisco perché le principesse indugino. Forse Dio mi aiuterà a trovare un mezzo per
prepararlo... Adieu, mon prince, que le bon Dieu vous soutienne...»

        «Adieu, ma bonne,» rispose il principe Vasilij, e le voltò le spalle.

        «Ah, è in condizioni terribili,» disse la madre al figlio quando risalirono in carrozza.
«Non riconosce più quasi nessuno.»

        «Io non capisco una cosa, mamma; quali sono i suoi rapporti con Pierre?» domandò
il figlio.

        «Dirà tutto il testamento, mio caro; da esso dipende anche il nostro destino...»

        «Ma perché mai pensate che possa lasciare qualcosa a noi?»
                                                                                             65
www.writingshome.com
                                Lev Nicolaevic Tolstoj – Guerra e pace


       «Ah, mio caro! Lui è così ricco e noi così poveri!»

       «Be', questa non è una ragione sufficiente, mammina.»

       «Ah, Dio mio! Dio mio! Com'è grave!» proruppe la madre.



XIV



       Dopo che Anna Michajlovna si era recata con il figlio dal conte Kirill Vladimiroviè
Bezuchov, la contessa Rostova era rimasta lungamente a sedere sola, premendosi il
fazzoletto sugli occhi. Alla fine aveva suonato il campanello.

       «Ebbene, mia cara,» aveva detto con stizza alla ragazza che si era fatta attendere per
qualche minuto. «Non volete più stare a servizio qui? Ditelo che vi troverò un altro posto.»

       La contessa era turbata dal dolore e dall'umiliante povertà della sua amica e perciò
era di cattivo umore, cosa che in lei si manifestava sempre chiamando la cameriera «mia
cara» e dandole del voi.

       «Scusate...» disse la cameriera.

       «Pregate il conte di venire da me.»

       Questi con la sua andatura barcollante si avvicinò alla moglie, l'aria un po'
colpevole, come sempre.

       «Che sauté au madère di selvaggina, ma chère! L'ho assaggiato; non ho sbagliato a
dare mille rubli per Taras. Li vale!»

       Sedette accanto alla moglie, appoggiando saldamente i gomiti sulle ginocchia e si
diede un'arruffata ai capelli grigi.

       «Che cosa comandate, mia contessa?»

       «Ecco, amico mio... Ma che cos'è quella macchia?» esclamò lei indicando il
panciotto. «Quello è sauté, immagino,» commentò con un sorriso. «Si tratta di questo,
conte: ho bisogno di denaro.»

       «Ahi, ahi, contessina mia.» E il conte, affannosamente, si diede da fare per tirar
fuori il portafoglio.

                                                                                          66
www.writingshome.com
                                Lev Nicolaevic Tolstoj – Guerra e pace


       «Ho bisogno di molti soldi, conte, ho bisogno di cinquecento rubli.»

       Ella prese il suo fazzoletto di batista e si mise a strusciar la macchia dal panciotto
del marito.

       «Subito, subito. Ehi, chi c'è là?» gridò il conte con la voce di chi sa di chiamare
qualcuno che si precipiterà all'impazzata a quel richiamo. «Mandatemi Miten'ka!»

       Miten'ka, il giovane di nobile famiglia allevato in casa Rostov, e che ora
amministrava tutti gli affari del conte, entrò a passi discreti nella stanza.

       «Senti, caro,» disse il conte all'ossequioso giovane che era entrato. «Portami...» Si
fece pensieroso. «Sì, settecento rubli, sì. Ma bada che siano belli, non sporchi e strappati
come l'altra volta. Sono per la contessa.»

       «Sì, Miten'ka, ti prego, che siano puliti,» disse la contessa sospirando mestamente.

       «Per quando ordinate di procurarli, eccellenza?» domandò Miten'ka. «Mi pregio
informarvi che... Ma no, non preoccupatevi,» aggiunse, avendo notato che il conte
cominciava a respirare a ritmo frequente e affannoso, il che stava sempre a indicare che
cominciava ad arrabbiarsi. «Io volevo ricordarvi... Volete che ve li porti subito?»

       «Sì, sì, portali. Consegnali alla contessa.»

       «Ah, il denaro, il denaro! Quanto dolore causa al mondo!» disse la contessa. «Questi
soldi, però, mi servono davvero urgentemente.»

       «Voi, contessina, siete una spendacciona impenitente,» disse il conte e, dopo aver
baciato la mano alla moglie, se ne tornò nel suo studio.

       Quando Anna Michajlovna fu di ritorno da casa Bezuchov, la contessa aveva già
pronti i soldi sopra un tavolino, nascosti da un fazzoletto, tutti in biglietti nuovi
fiammanti. Anna Michajlovna notò che la contessa era alquanto turbata.

       «Ebbene, come va, mia cara?» domandò la contessa.

       «Ah, in che condizioni terribili è ridotto! È irriconoscibile, sta male, molto male;
sono rimasta solo un momento e non ho detto nemmeno due parole...»

       «Annette, per amor di Dio, non dirmi di no,» disse tutt'a un tratto la contessa con
un rossore che riusciva strano su quel suo viso non più giovane, magra e solenne, mentre
toglieva il denaro di sotto il fazzoletto.


                                                                                              67
www.writingshome.com
                              Lev Nicolaevic Tolstoj – Guerra e pace


      Anna Michajlovna comprese all'istante di che cosa si trattasse e già si chinava per
abbracciare la contessa nel momento giusto.

      «Ecco, da parte mia per Boris. Perché si faccia l'uniforme...»

      Anna Michajlovna già l'abbracciava e piangeva. Anche la contessa piangeva.
Piangevano perché erano amiche e perché erano buone; e perché, amiche fin dalla
giovinezza, dovevano tener conto di una cosa vile come il denaro; e perché la loro
giovinezza era passata... Ma le loro lacrime erano lacrime di dolce sollievo...



XV



      La contessa Rostova sedeva nel salone con le figlie e con un gruppo già numeroso
di invitati. Il conte conduceva gli uomini nello studio, invitandoli a servirsi liberamente
della sua collezione di pipe turche. Di tanto in tanto usciva e domandava: «Non è ancora
arrivata?» Attendevano Mar'ja Dmitrievna Achrosimova, detta in società le terrible dragon:
una signora famosa non per la sua ricchezza e i suoi titoli, ma per l'intelligenza e la
schietta semplicità del tratto. Mar'ja Dmitrievna era conosciuta sia dalla famiglia
imperiale, sia dall'alta società di Mosca e di Pietroburgo; le due città, stupite dal suo modo
di fare, deridevano la sua rozzezza e raccontavano ameni aneddoti sul suo conto.
Nondimeno tutti, senza eccezione, la stimavano e la temevano.

      Nello studio pieno di fumo si parlava della guerra, che era stata annunciata con un
proclama, e dell'arruolamento. Nessuno aveva ancora letto il manifesto, ma tutti sapevano
della sua pubblicazione. Il conte era seduto su un'ottomana fra due invitati che fumavano
e conversavano. Il conte non fumava e non parlava, ma piegando la testa ora da una parte
ora dall'altra, guardava con visibile piacere quelli che fumavano e ascoltava la
conversazione dei suoi due vicini che andava aizzando l'uno contro l'altro.

      Uno dei due ospiti era un borghese dal viso magro, bilioso e rasato; un uomo che si
avvicinava già alla vecchiaia sebbene fosse vestito come un giovanotto alla moda; sedeva
con le gambe stese sull'ottomana, con l'aria d'una persona di casa; si cacciò in bocca di
sbieco il bocchino d'ambra e aspirò convulsamente il fumo sgranando gli occhi. Era Šinšin,
un vecchio scapolo cugino della contessa; che nei salotti moscoviti godeva fama di essere
una malalingua, e si mostrava molto condiscendente verso il suo interlocutore. L'altro, un
fresco e roseo ufficiale della Guardia, lavato, abbottonato e pettinato in modo
irreprensibile, teneva il bocchino al centro della bocca e con le labbra rosee aspirava
                                                                                           68
www.writingshome.com
                                Lev Nicolaevic Tolstoj – Guerra e pace


delicatamente il fumo emettendolo poi a volute dalla bella bocca. Era, costui, quel
sottotenente Berg, ufficiale del reggimento Semënovskij, assieme al quale Boris partiva per
il reggimento, e che era servito a Nataša per canzonare Vera, la maggiore delle contessine,
definendo Berg il suo fidanzato. Il conte era seduto fra loro e ascoltava con attenzione.
L'occupazione più gradita al conte, eccezion fatta per le partite a boston che lo divertivano
moltissimo, era questa posizione d'ascoltatore, e soprattutto se gli riusciva d'aizzare l'uno
contro l'altro due conversatori molto ciarlieri.

       «Ma come, batjuška, mon très honorable Al'fons Karlyè,» diceva Šinšin, ridacchiando e
associando (era una particolarità del suo eloquio) le più semplici e popolari espressioni
russe con ricercate frasi francesi. «Vous comptez vous faire des rentes sur l'état, vorreste
riscuotere una rendita dalla cassa del reggimento?»

       «Niente affatto, Pëtr Nikolaeviè; io voglio dire semplicemente che in cavalleria il
vantaggio è assai minore che in fanteria. Per esempio, mettetevi nella mia situazione, Pëtr
Nikolaeviè...»

       Berg parlava sempre in modo molto preciso, pacato e rispettoso. La sua
conversazione riguardava sempre e soltanto lui stesso. Se ne stava tranquillo, in silenzio,
fin tanto che si parlava di qualcosa che non aveva diretta attinenza con lui. E poteva tacere
in questo modo per ore, senza provare e senza causare negli altri il minimo disagio. Ma,
non appena la conversazione lo toccava di persona, cominciava a parlare in tono prolisso e
con palese soddisfazione.

       «Mettetevi nei miei panni, Pëtr Nikolaeviè: se io fossi in cavalleria, non riceverei più
di duecento rubli per quadrimestre, sia pure col grado di sottotenente; adesso invece ne
ricevo duecentotrenta,» diceva con un sorriso gioioso e accattivante, sbirciando Šinšin e il
conte, come se per lui fosse stato evidente che il suo successo era sempre in cima ai
desideri di tutti gli uomini.

       «Oltre a ciò, Pëtr Nikolaeviè, passando nella Guardia io mi metto in vista,» proseguì
Berg, «e nella fanteria della Guardia i posti vacanti sono assai più frequenti. Poi, voi stesso
vi rendete conto che con duecentotrenta rubli ho potuto mettermi a posto. Ne metto da
parte e riesco anche a mandarne a mio padre,» continuò, emettendo una voluta di fumo.

       «La balance y est... Un tedesco è capace di macinare il grano sul filo di una lama,
comme dit le proverbe,» disse Šinšin spostando il bocchino dall'altra parte della bocca, e
ammiccò al conte.



                                                                                            69
www.writingshome.com
                              Lev Nicolaevic Tolstoj – Guerra e pace


       Il conte scoppiò a ridere. Gli altri invitati, vedendo che Šinšin guidava la
conversazione,   si   avvicinarono     per    ascoltare.    Senza      accorgersi   dell'ironia   né
dell'indifferenza altrui, Berg continuava a raccontare come, in forza del suo trasferimento
nella Guardia, avesse già guadagnato un grado rispetto ai suoi compagni di corpo, come
fosse facile che in tempo di guerra un comandante di reggimento venisse ucciso, nel qual
caso lui, diventando l'anziano del reggimento, avrebbe avuto perfino la nomina a
comandante; e infine che tutti nel reggimento gli volevano bene e che suo padre era così
fiero di lui. Berg palesava un'evidente compiacenza raccontando tutto questo, e non
sembrava sospettare nemmeno che gli altri potessero avere, a loro volta, interessi e
problemi personali. Ma tutto ciò che raccontava era così garbato, e così assennato,
l'ingenuità del suo giovane egoismo così scoperta, che i suoi ascoltatori ne erano disarmati.

       «Ebbene, mio caro, si tratti di fanteria oppure di cavalleria, voi dappertutto farete
strada; questo ve lo posso assicurare,» disse Šinšin, battendogli la mano sulla spalla e
abbassando i piedi dall'ottomana.

       Berg sorrise tutto giulivo; dopo di che il conte, seguito dagli invitati, passò in
salotto.



       Il momento era quello che precede di poco un pranzo di gala, quando gli ospiti non
danno corso a una lunga conversazione in attesa d'esser chiamati a tavola, e al tempo
stesso considerano opportuno muoversi e non restare in silenzio per dimostrare che non
sono per nulla impazienti di sedersi a tavola. I padroni di casa sbirciano la porta, di tanto
in tanto si scambiano un'occhiata; e da questi sguardi gli invitati cercano d'indovinare chi
ancora sia atteso: se un illustre parente ritardatario o una pietanza che non è ancora, al
punto giusto.

       Pierre arrivò poco prima del pranzo e sedette impacciato nel bel mezzo del salotto
sulla prima poltrona che gli capitò, sbarrando la strada a tutti. La contessa avrebbe voluto
indurlo a parlare, ma lui si guardava ingenuamente attorno attraverso gli occhiali, come se
cercasse qualcuno, e rispondeva a monosillabi a tutte le domande della contessa. Era una
persona che metteva a disagio e lui era il solo a non accorgersene. La maggior parte degli
invitati, conoscendo l'episodio dell'orso, guardava con curiosità quell'uomo grande, grosso
e pacifico e si chiedeva come un tipo simile, così schivo e bonario, avesse potuto
combinare un tiro del genere a un commissario di polizia.

       «Siete appena arrivato?» gli domandava la contessa.

                                                                                                  70
www.writingshome.com
                                Lev Nicolaevic Tolstoj – Guerra e pace


       «Oui, madame,» rispondeva lui, guardandosi attorno.

       «Non avete ancora visto mio marito?»

       «Non, madame.» E sorrise del tutto a sproposito.

       «Se non erro, siete stato recentemente a Parigi, vero? Immagino che sia stato un
viaggio interessante.»

       «Interessantissimo.»

       La contessa scambiò un'occhiata con Anna Michajlovna. Questa comprese che la si
pregava di occuparsi del giovanotto; sedette al suo fianco e cominciò a parlare di suo
padre; ma, proprio come aveva fatto con la contessa, egli le rispondeva soltanto a
monosillabi. Tutti gli invitati erano impegnati a conversare fra loro.

       «Les Razoumovsky... ça a été charmant... Vous êtes bien bonne... La comtesse Apraksine...»
si udiva da tutte le parti. La contessa si alzò e si avviò verso la sala da pranzo.

       «Mar'ja Dmitrievna?» si udì la sua voce dalla sala da pranzo.

       «Proprio lei,» rispose una rude voce femminile, e subito dopo entrò nella stanza
Mar'ja Dmitrievna.

       Tutte le signorine - e persino le signore, eccetto le più anziane - si alzarono. Mar'ja
Dmitrievna si fermò sulla soglia. Dall'alto della sua imponente figura, tenendo eretta la
sua testa di cinquantenne dai boccoli grigi, contemplò gli invitati e, come se volesse
rimboccarle, indugiò a rassettare le larghe maniche del suo vestito. Mar'ja Dmitrievna
parlava sempre in russo.

       «Auguri alla cara festeggiata e alle sue figliole,» disse con la sua voce rumorosa ed
energica, che superava ogni altro suono. «E tu, vecchio peccatore,» si rivolse poi al conte
che le baciava la mano, «ti annoi, vero, qui a Mosca? Non hai modo di correr dietro le
mute di cani, eh? Che vuoi farci, batjuška, quando questi uccellini saran cresciuti...» e
indicava le ragazze, «volere o non volere, bisogna pur cercargli un marito. Ebbene, mio
caro cosacco?» (Mar'ja Dmitrievna chiamava Nataša «cosacco»), continuò carezzando
Nataša che si era avvicinata alla sua mano senza timore e con aria lieta. «Lo so che sei una
birichina, ma ti voglio bene lo stesso.»

       Da un enorme ridicule tirò fuori degli orecchini di giacinto a goccia e, datili a Nataša
che risplendeva tutta in occasione della sua festa, e in quel momento si faceva di bragia, le
voltò subito le spalle e si rivolse a Pierre.
                                                                                              71
www.writingshome.com
                                  Lev Nicolaevic Tolstoj – Guerra e pace


       «Oh, mio caro, vieni un po' qua,» disse con una voce falsamente sommessa e sottile.
«Vieni un po' qua, caro...»

       E tornò a rialzare le maniche con fare minaccioso.

       Pierre si avvicinò guardandola ingenuamente attraverso gli occhiali.

       «Avvicinati, avvicinati, caro! Anche a tuo padre sono stata la sola a dire la verità
quand'era necessario; ma dirla a te, poi, è un Comandamento di Dio.»

       Tacque. Tacquero tutti in attesa di ciò che sarebbe seguito, consci del fatto che
quello era soltanto il prologo.

       «Bravo, non c'è che dire! Proprio un bravo ragazzo! Suo padre giace nel suo letto di
morte e lui si diverte; ti piazza un commissario a cavallo d'un orso. Vergogna, batjuška,
vergogna! Avresti fatto meglio ad andartene in guerra.»

       Si voltò e porse il braccio al conte che si tratteneva a stento dal ridere.

       «Allora, sarà ora di andare a tavola, no?» disse Mar'jà Dmitrievna.

       Davanti a tutti si avviarono il conte con Mar'ja Dmitrievna. Seguivano la contessa,
al braccio di quel colonnello degli ussari, personaggio da tenersi buono, con il quale
Nikolaj doveva raggiungere il reggimento. Anna Michajlovna era accompagnata da Šinšin.
Berg dava il braccio a Vera. La sorridente Julie Karagina si incamminò verso la tavola
insieme a Nikolaj. Li seguivano altre coppie che si andavano spargendo per tutta la sala e,
dietro di loro, alla spicciolata, i bambini, gli istitutori e le governanti. I camerieri si misero
in moto, le sedie rumoreggiarono, nel coro l'orchestra cominciò a suonare e gli invitati si
misero a sedere. Presto le note dell'orchestra furono sostituite dai rumori dei coltelli e delle
forchette, del chiacchiericcio degli invitati, dei passi discreti dei camerieri. A capotavola
sedeva la contessa, che alla destra aveva Mar'ja Dmitrievna e alla sinistra Anna
Michajlovna e le altre invitate. All'altra estremità della tavola era seduto il conte, con il
colonnello degli ussari alla sinistra, e Šinšin con gli altri invitati di sesso maschile alla
destra. Da una parte della lunga tavolata la gioventù un po' più matura: Vera a fianco di
Berg, Pierre a fianco di Boris; dall'altra parte, i bambini, gli istitutori e le governanti.
Attraverso il cristallo delle bottiglie e delle alzate da frutta il conte sbirciava la moglie e la
sua alta cuffia dai nastri turchini e versava con zelo il vino ai suoi vicini senza tuttavia
trascurare se stesso. Anche la contessa, senza scordare i suoi doveri di padrona di casa,
gettava da dietro gli ananassi sguardi significativi al marito, la cui calvizie e il cui viso
acceso spiccavano più che mai nella cornice dei capelli bianchi. Dalla parte delle signore,
saliva un mormorio regolare, mentre da quella maschile le voci risuonavano sempre più
                                                                                               72
www.writingshome.com
                              Lev Nicolaevic Tolstoj – Guerra e pace


forti, soprattutto quella del colonnello degli ussari il quale si faceva sempre più rosso, e
mangiava e beveva con tanto gusto, che il conte già lo portava ad esempio agli altri
invitati. Con un tenero sorriso Berg andava dicendo a Vera che l'amore non è un
sentimento terrestre ma celeste. Boris elencava al suo nuovo amico Pierre i nomi degli
invitati e scambiava occhiate con Nataša, seduta di fronte a lui. Pierre parlava poco,
esaminando quelle facce per lui nuove, e mangiava molto. A cominciare dalle due
minestre, di cui aveva scelto quella à la tortue, fino alle kulebjaka e alle pollastrelle
selvatiche, non tralasciò una sola portata e uno solo dei vini, che il maggiordomo faceva
misteriosamente spuntare da dietro la spalla del vicino in bottiglie avvolte in una salvietta,
dicendo: «dry-madera» oppure «ungherese» oppure «Rhein-Wein». Lui metteva sotto la
bottiglia il primo che gli capitava dei quattro bicchieri di cristallo con lo stemma del conte
che posavano davanti a ogni coperto e beveva con piacere, guardando gli ospiti con
espressione sempre più affabile. Nataša, di fronte a lui, guardava Boris come le ragazzine
di tredici anni guardano un ragazzo che hanno appena baciato per la prima volta e di cui
sono innamorate. Ma quello stesso sguardo a volte si posava su Pierre, e sotto gli occhi di
quella buffa e vivace ragazzina, anche a lui veniva voglia di ridere senza capirne la
ragione.

      Nikolaj era seduto accanto a Julie Karagina, lontano da Sonja, e parlava di nuovo
con lei con quell'involontario sorriso. Sonja sorrideva in modo convenzionale, ma si capiva
che era tormentata dalla gelosia: ora impallidiva, ora arrossiva e tendeva l'orecchio con
tutte le sue forze a ciò che dicevano fra loro Nikolaj e Julie. La governante si guardava
attorno inquieta, come preparandosi a dar battaglia se a qualcuno fosse venuto in testa di
far torto ai bambini. L'istitutore tedesco si sforzava di imprimersi nella memoria tutti i tipi
di pietanze, desserts e vini per poter poi descrivere tutto nei più minuti particolari nella
lettera che avrebbe scritto ai familiari in Germania, ed era molto offeso per il fatto che il
maggiordomo con la bottiglia avvolta nella salvietta lo trascurava. Il tedesco si accigliava,
cercava di far vedere che lui non desiderava affatto che gli fosse elargito quel dato vino,
ma si offendeva perché nessuno voleva rendersi conto che il vino non gli premeva per
calmare la sete o per ingordigia, ma per il suo coscienzioso desiderio di apprendere.



XVI



      Nella parte della tavola riservata agli uomini la conversazione si faceva sempre più
animata. Il colonnello raccontava che a Pietroburgo il manifesto della dichiarazione di

                                                                                            73
www.writingshome.com
                                Lev Nicolaevic Tolstoj – Guerra e pace


guerra era già uscito e che lui aveva visto personalmente la copia recapitata quel giorno
stesso al comandante supremo.

         «Ma perché mai la malasorte ci deve portare a far la guerra contro Napoleone?»
esclamò Šinšin. «Il a déjà rabattu le caquet à l'Autriche. Je crains que cette fois ce ne soit nostre
tour.»

         Il colonnello era un oriundo tedesco, massiccio, alto e sanguigno; evidentemente era
un buon soldato e un buon patriota. Alle parole di Šinšin si offese.

         «Ma per il fatto, egregio signore,» disse, con la sua marcata pronuncia tedesca, «per
il fatto che l'imperatore lo sa bene. Lui nel manifesto dichiara di non poter guardare con
indifferenza al pericolo che minaccia la Russia, e che la sicurezza dell'impero, il suo
prestigio e la santità delle alleanze...» proclamò, sottolineando chissà perché la parola
«alleanze» come se in ciò stesse tutta la sostanza della questione.

         Poi, con l'infallibile memoria burocratica che gli era propria, ripeté le parole
introduttive del manifesto... «e il desiderio che costituisce l'unico e imprescindibile fine del
sovrano - stabilire, cioè, su solide basi la pace in Europa - lo ha risolto a muovere una parte
delle truppe oltre i confini e a determinare nuove condizioni per il raggiungimento di tale
proposito».

         «Ecco perché, egregio signore,» concluse in tono edificante, bevendo un bicchiere di
vino e voltandosi a guardare il conte per averne l'incoraggiamento.

         «Connaissez vous le proverbe: "Erëma, Erëma, fossi rimasto a casa ad affilare i tuoi
fusi.",» disse Šinšin, corrugando la fronte e sorridendo. «Cela nous convient à merveille. E che
ha combinato Suvorov? anche lui l'hanno battuto, à plate couture, e adesso i Suvorov dove
li abbiamo? Je vous demande un peu,» aggiunse, passando di continuo dal russo al francese.

         «Noi dobbiamo batterci fino all'ultima goccia di sangue,» disse il colonnello
picchiando sulla tavola, «e morire per il nostro imperatore; e allora tutto andrà bene. E
ragionare il me-e-no,» strascicò in modo particolare la voce sulla parola «meno», «il me-e-
no possibile,» concluse rivolgendosi di nuovo al conte. «Così giudichiamo noi vecchi
ussari, ecco tutto. E voi come vedete voi, che siete giovane come uomo e come ussaro?»
aggiunse rivolto a Nikolaj il quale, avendo sentito che si parlava della guerra, aveva
dimenticato la sua interlocutrice ed era tutt'occhi e tutto orecchie a guardare e ad ascoltare
il colonnello.

         «Sono perfettamente d'accordo con voi,» rispose Nikolaj, tutto rosso, facendo girare
il suo piatto e spostando i bicchieri con un'aria decisa e disperata come se in quel momento
                                                                                                  74
www.writingshome.com
                                Lev Nicolaevic Tolstoj – Guerra e pace


avesse corso un grave pericolo, «io sono convinto che i russi devono vincere o morire,»
disse, sentendo anche lui, né più né meno come gli altri - ma solo dopo che la frase era
stata già pronunciata - che essa era troppo solenne ed enfatica per la circostanza, e che
pertanto suonava goffa.

       «C'est bien beau ce que vous venez de dire,» disse sospirando Julie che sedeva accanto a
lui. Sonja si mise a tremare tutta e, mentre Nikolaj parlava, arrossì fino alle orecchie, dietro
le orecchie e fin sul collo e sulle spalle. Pierre aveva ascoltato i discorsi del colonnello e
annuiva con la testa, approvando.

       «Ecco, questo sì che è bello,» disse.

       «Un vero ussaro, il giovanotto,» gridò il colonnello picchiando di nuovo sulla
tavola.

       «Perché fate tanto chiasso? Di che cosa parlate?» echeggiò tutt'a un tratto attraverso
la tavolata la voce di basso di Mar'ja Dmitrievna. «E tu che cos'hai da picchiare su tavolo?»
aggiunse, rivolta all'ussaro, «con chi te la prendi? Credi di avere dei francesi davanti a te?»

       «Io dico solo la verità,» replicò l'ussaro sorridendo.

       «Sempre la guerra,» gridò il conte attraverso la tavola. «Mio figlio ci va, Mar'ja
Dmitrievna, mio figlio parte!»

       «Io ne ho quattro di figli, nell'esercito, eppure non me ne cruccio. Tutto avviene per
volontà di Dio: magari te ne stai sdraiato sulla stufa e muori, e invece in battaglia Dio ti
risparmia,» echeggiò sonora, senza sforzo per farsi sentire, la voce di Mar'ja Dmitrievna
dall'altro capo della tavola.

       «Sì, questo è vero.»

       E la conversazione di nuovo si divise: quella delle signore a un capo della tavola,
quella degli uomini al capo opposto.

       «Tu però non glielo domandare,» diceva il fratellino minore a Nataša, «Tu però non
glielo domandare!»

       «Sì che glielo domando,» rispose Nataša.

       Il suo volto all'improvviso si accese, esprimendo una decisione gaia e disperata. Si
sollevò sulla sedia, e con lo sguardo invitò Pierre, che le sedeva di fronte, ad ascoltarla. Poi
si rivolse alla madre.

                                                                                             75
www.writingshome.com
                              Lev Nicolaevic Tolstoj – Guerra e pace


       «Mamma!» echeggiò per tutta la tavola la sua voce di petto di bambina.

       «Che cosa vuoi?» domandò spaventata la contessa; ma, indovinando dalla faccia
della figlia, che si trattava di una birichinata, le fece un gesto severo con la mano
muovendo la testa in segno di monito e di diniego.

       La conversazione tacque.

       «Mamma! Che dolce ci sarà?» risuonò tutta d'un fiato e ancor più decisa la voce di
Nataša.

       La contessa avrebbe voluto atteggiare il volto a un'espressione severa, ma non vi
riuscì. Mar'ja Dmitrievna la minacciò col suo grosso indice.

       «Cosacco!» l'ammonì in tono severo.

       La maggior parte degli invitati guardava le persone più anziane, non sapendo come
si dovesse reagire a quella scappatella.

       «Adesso t'insegno io!...» esclamò la contessa.

       «Mamma, cosa ci sarà per dolce?» gridò ancora Nataša ormai in tono ardito e
capricciosamente allegro, sicura in anticipo che la sua uscita sarebbe stata accettata con
indulgenza.

       Sonja e il grasso Petja nascondevano la faccia per non lasciar vedere che ridevano.

       «Hai visto che gliel'ho domandato?» bisbigliò Nataša al fratellino e a Pierre, al quale
gettò un'altra occhiata.

       «Ci sarà il gelato; a te però non lo daranno,» disse Mar'ja Dmitrievna.

       Nataša capiva che non aveva nulla da temere, così non aveva paura nemmeno di
Mar'ja Dmitrievna.

       «Che qualità di gelato, Mar'ja Dmitrievna? Se è di crema a me non piace.»

       «È un gelato di carota.»

       «No, di che qualità è, Mar'ja Dmitrievna? Di che qualità?» insistette Nataša, quasi
gridando, «Lo voglio sapere!»




                                                                                             76
www.writingshome.com
                               Lev Nicolaevic Tolstoj – Guerra e pace


       Mar'ja Dmitrievna e la contessa si misero a ridere e, dopo di loro, tutti gli altri
commensali. Tutti ridevano, non della risposta di Mar'ja Dmitrievna, ma dell'ardire e della
disinvoltura di quella ragazzina, che osava parlare in quel tono.

       Nataša si quietò solo quando le dissero che il gelato era di ananasso. Prima, però, fu
servito lo champagne. Di nuovo la musica riprese, il conte scambiò un bacio con la sua
contessa, e gli invitati, alzatisi in piedi, fecero gli auguri alla padrona di casa; poi,
sporgendosi attraverso la tavola brindarono prima col conte e coi bambini e poi tutti
vicendevolmente. Di nuovo i camerieri presero a correre, le sedie furono smosse con
rumore e, nel medesimo ordine di prima, ma con le facce più accese, gli ospiti tornarono
nel salotto e nello studio del conte.



XVII



       Furono disposti i tavolini per il boston, stabilirono i compagni di gioco, e gli invitati
si installarono nei due salotti, nella stanza dei divani e nella biblioteca.

       Il conte, disposte le carte a ventaglio, resisteva con sforzo all'abitudine del sonno
pomeridiano e rideva di ogni cosa. La gioventù, esortata dalla contessa, si era riunita
intorno al cembalo e all'arpa. Julie per prima, dietro richiesta di tutti, suonò all'arpa un
breve brano con variazioni e, insieme con le altre ragazze, cominciò a pregare Nataša e
Nikolaj, di cui era noto il temperamento musicale, perché cantassero qualcosa. Nataša, alla
quale si rivolgevano come se fosse stata una persona grande, era palesemente lusingata,
ma al tempo stesso intimidita.

       «Che cosa canteremo?» domandò.

       «"La fonte",» rispose Nikolaj.

       «Allora forza, presto. Boris, venite qua,» disse Nataša, «ma Sonja dov'è?»

       Si voltò a guardare, e accorgendosi che la sua amica non era nella stanza, corse a
cercarla.

       Irruppe nella stanza di Sonja, ma non la trovò. Corse nella stanza dei bambini, ma
Sonja non era nemmeno lì. Allora Nataša indovinò che Sonja doveva essere in corridoio
seduta sul baule. Il baule nel corridoio era il luogo ove la giovane generazione femminile
di casa Rostov sfogava le sue malinconie. E infatti Sonja, sgualcendo il suo vaporoso abito
                                                                                             77
www.writingshome.com
                                Lev Nicolaevic Tolstoj – Guerra e pace


rosa era sdraiata bocconi sul sudicio piumino a strisce della njanja, lì sopra il baule, e
piangeva a dirotto, il viso coperto con le mani, mentre le piccole spalle nude sussultavano.
Il viso di Nataša, che tutto il giorno era stato così gaio e animato, proprio da giorno
onomastico, a un tratto mutò: i suoi occhi si fecero immobili, poi il suo largo scollo fu
percorso da un tremito e gli angoli delle labbra si piegarono in giù.

       «Sonja! che cos'hai?... Che cosa ti è successo? Uh, uh, uh!...»

       E Nataša, spalancando la sua grande bocca e diventando davvero brutta, si mise a
piangere forte come un bambino senza saperne la ragione solo per il fatto che Sonja
piangeva. Sonja avrebbe voluto alzare il capo e rispondere, ma non ne era capace e si
nascondeva ancora di più. Nataša piangeva seduta sul piumino azzurro e intanto
abbracciava la sua amica. Alla fine, Sonja si fece forza e, sollevatasi a sedere, cominciò a
tergersi le lacrime e a raccontare.

       «Nikolen'ka parte fra una settimana. Lo hanno... il foglio è uscito... me l'ha detto
lui... Eppure io non piangerei,» Sonja mostrò un foglio di carta che teneva in mano: erano
quei versi scritti da Nikolaj, «... io non piangerei, ma tu non puoi... nessuno può capire...
che anima è la sua.»

       E Sonja riprese a piangere perché l'anima di Nikolaj era così bella.

       «Tu sei felice... io non ti invidio... io ti voglio bene, e anche a Boris,» disse
rincorandosi un poco, «lui è così caro... per voi non ci sono ostacoli. Ma Nikolaj è mon
cousin... ci vuole... il metropolita in persona... e anzi, nemmeno quello. E poi se Vera dice
alla mamma...» Sonja chiamava mamma la contessa, la considerava come sua madre, «...
che io rovino la carriera di Nikolaj, che io non ho cuore, che sono un'ingrata, io davvero...
ecco, davanti a Dio...» e si fece il segno della croce «... io voglio tanto bene a lei e a tutti voi;
soltanto Vera ... Ma perché? Che cosa le ho fatto? Io vi sono così riconoscente che sarei
contenta di dare per voi qualunque cosa, ma non ho niente...»

       Sonja non poté più parlare e tornò a nascondere la testa fra le mani e nel piumino.
Nataša cominciava a tranquillizzarsi, ma dalla sua faccia si capiva che comprendeva tutta
la gravità del dolore della sua amica.

       «Sonja!» disse a un tratto, come indovinando la vera causa di tanta afflizione.
«Scommetto che Vera ha parlato con te dopo pranzo? È così?»

       «Sì, questi versi li ha scritti Nikolaj e io gliene ho copiati degli altri; lei me li ha
trovati sul tavolo e ha detto che li avrebbe mostrati alla mamma; e ha detto anche che io
sono un'ingrata, che la mamma non avrebbe mai permesso a Nikolaj di sposarsi con me e
                                                                                                  78
www.writingshome.com
                               Lev Nicolaevic Tolstoj – Guerra e pace


che lui si sposerà con Julie. Hai visto anche tu che sono stati insieme tutto il giorno...
Perché Nataša? Perché?...»

       E di nuovo scoppiò a piangere, più amaramente di prima. Nataša la costrinse a
sollevare, l'abbracciò e, sorridendo fra le lacrime, cercava di calmarla.

       «Sonja, anima mia, non darle retta. Non devi crederle. Ti ricordi quando abbiamo
parlato tutti e tre insieme nella stanza dei divani con Nikolen'ka? ti ricordi, dopo cena?
Avevamo deciso tutto, come tutto sarebbe stato. Ora non mi ricordo più come, ma ti
ricordi com'era tutto bello, com'era tutto possibile? Il fratello dello zio Šinšin non è forse
sposato con una cugina in primo grado? E noi siamo di secondo grado! Boris ha detto che
si può benissimo! Sai, io gli ho detto tutto; lui è così intelligente, così bravo,» diceva
Nataša. «Sonja, tesoro, non piangere.» E Nataša la baciò ridendo. «Vera è cattiva, non le
badare! Ma vedrai, tutto andrà bene; lei non dirà nulla alla mamma; sarà Nikolen'ka a
dirglielo, invece; lui a Julie non ha mai pensato.»

       E Nataša la baciò sui capelli. Sonja si sollevò e la bella gattina tornò ad animarsi; gli
occhietti brillarono ed ecco che parve pronta ad agitare la coda, a fare un balzo sulle
morbide zampe e giocare di nuovo col gomitolo come le si conveniva.

       «Tu lo credi davvero? Me lo giuri?» disse, rassettandosi svelta l'abito e la
pettinatura. «Su Dio!»

       «Davvero! Su Dio!» rispose Nataša accomodando all'amica una ciocca ribelle che le
era uscita dalla treccia.

       E tutt'e due scoppiarono a ridere.

       «Be', andiamo a cantare "La fonte".»

       «Sì, andiamo.»

       «Ma sai che Pierre, quel grassone che era seduto davanti a me è davvero buffo?»
disse improvvisamente Nataša, fermandosi. «Come mi ha fatto divertire!»

       E Nataša si lanciò di corsa per il corridoio.

       Sonja si scosse di dosso le piume, nascose i versi in seno, dove risaltavano le ossa
sporgenti della clavicola; poi con passo lieve e gioioso anch'essa prese a correre dietro
Nataša verso la stanza dei divani. Su richiesta degli invitati i giovani cantarono a quattro
voci «La fonte» che piacque molto a tutti; poi Nikolaj cantò una canzone imparata da poco.


                                                                                             79
www.writingshome.com
                                Lev Nicolaevic Tolstoj – Guerra e pace




       In dolce notte, al lume della luna,

       immensa gioia il sognare ti dà

       che nel mondo esiste pur qualcuna

       che in quel momento a te pensando sta!

       Che pur costei, con le soavi dita

       sull'arpa d'oro vagando, tra sé,

       con le sue note di passione e vita

       a sé ella chiama, e chiama proprio te!

       Ancora un dì, poi s'apre il paradiso...

       Ma ahi! l'amico tuo più non verrà!



       Ma non aveva ancora finito di cantare le ultime parole che già in sala la gioventù si
preparava alle danze e nel coretto i musicanti tossicchiavano e pestavano i piedi.



       Pierre era seduto in salotto, dove Šinšin, essendo da poco arrivato dall'estero, aveva
intavolato una conversazione politica che a Pierre riusciva noiosa, e alla quale si erano
associati anche altri. Quando la musica cominciò a suonare, Nataša entrò nel salotto; andò
diritta verso Pierre, e arrossendo, gli occhi ridenti, gli disse!

       «La mamma mi ha detto d'invitarvi a ballare.»

       «Ho paura di far confusione con le figure,» disse Pierre, «ma se siete disposta a
farmi da maestra...»

       E abbassandolo di molto, offrì il suo grosso braccio all'esile fanciulla.

       Intanto le coppie si andavano disponendo e i suonatori accordavano gli strumenti.
Pierre si mise a sedere in compagnia della sua piccola dama. Nataša era al colmo della
felicità: ballava con un grande, con uno appena arrivato dall'estero. Si teneva seduta bene in
vista e discorreva con lui come un'adulta. Reggeva in mano un ventaglio che una

                                                                                           80
www.writingshome.com
                                  Lev Nicolaevic Tolstoj – Guerra e pace


signorina le aveva dato da tenere; e ora, assumendo l'atteggiamento più mondano (Dio sa
dove e quando l'avesse imparato), parlava col suo cavaliere, ora facendosi vento ora
sorridendo di tra il ventaglio.

       «Guardate, guardate! Che tipetto, eh?» diceva la contessa attraversando la sala e
indicando Nataša.

       Nataša arrossì e scoppiò a ridere.

       «Be', che cosa c'è, mamma? Che cosa vi prende? Che cosa c'è di tanto strano?»

       Verso la metà della terza écossaise in salotto, dove giocavano il conte e Mar'ja
Dmitrievna, le sedie vennero spostate, poi la maggior parte degli invitati di riguardo e
delle persone anziane, stiracchiandosi dopo la lunga seduta e rimettendo in tasca
portafogli e borsellini, si fecero avanti sulla soglia della sala. Precedevano Mar'ja
Dmitrievna ed il conte, tutti e due lieti in viso. Il conte porgeva il braccio piegato a Mar'ja
Dmitrievna con una sorta di gentilezza scherzosa, quasi in stile da balletto. Il suo
portamento era eretto, ed il viso illuminato da un particolare sorriso furbesco e
baldanzoso. Non appena ebbero finito di ballare l'ultima figura, applaudì ai musicisti e
gridò verso il coretto, rivolgendosi al primo violino:

       «Semën! Il Danilo Kupor lo conosci?»

       Era il ballo preferito del conte, che lo ballava da giovane. (Propriamente, il Danilo
Kupor non era altro che una figura dell'anglaise.)

       «Guardate papà,» si mise a gridare per tutta la sala Nataša. Del tutto dimentica che
stava ballando con un grande chinò fin quasi alle ginocchia la sua testolina ricciuta e si
abbandonò al suo riso sonoro e squillante che risuonava per tutta la sala.

       E in effetti, tutti quelli che erano in sala guardavano con un sorriso di ammirata
allegria l'arzillo signore che, a fianco dell'imponente Mar'ja Dmitrievna, assai più alta di
lui, piegava le braccia e le agitava a tempo, raddrizzava le spalle, sporgeva i piedi
all'infuori battendo leggermente i tacchi e, con un sorriso che si allargava sempre più sul
suo viso tondo, preparava gli spettatori a ciò che sarebbe seguito. Non appena si udirono
le note allegre e provocanti del Danilo Kupor, simili a un turbinoso trepak, tutte le porte del
salone apparvero all'improvviso assiepate, da una parte di visi maschili e dall'altra dei
sorridenti visi femminili della servitù venuta a guardare il padrone che si divertiva.

       «Ah, il nostro batjuška! Una vera aquila!» proferì ad alta voce una bambinaia
affacciata a una porta.
                                                                                            81
www.writingshome.com
                               Lev Nicolaevic Tolstoj – Guerra e pace


        Il conte danzava bene e lo sapeva, ma la sua dama non sapeva né voleva ballare
bene. Il suo corpo enorme si teneva rigido, con le possenti braccia abbandonate (aveva
dato la sua borsa alla contessa); e soltanto la sua faccia severa ma bella, esprimeva
l'ebbrezza del ballo. Ciò che il conte esprimeva con tutta la figura tondeggiante, Mar'ja
Dmitrievna lo diceva solo col viso sempre più atteggiato al sorriso, e col naso, sempre più
volto all'insù. Ma in compenso, se il conte, eccitandosi sempre più, incantava gli spettatori
con l'imprevedibilità delle sue abili piroette e dei leggeri salti delle morbide gambe, Mar'ja
Dmitrievna, con un minimo movimento delle spalle o una lieve flessione delle braccia
nelle giravolte e nel batter dei tacchi, produceva un'impressione non meno viva per il
modo come stava al gioco e ciascuno non mancava di apprezzarlo, considerando la
corpulenza della dama e la severità che le era solita. La danza si animava sempre più. Le
coppie della quadriglia non riuscivano ad attrarre l'attenzione nemmeno per un momento
e non cercavano neppure di farlo. Tutti erano assorbiti dallo spettacolo offerto dal conte e
da Mar'ja Dmitrievna. Nataša continuava a dare tiratine alle maniche e al vestito dei
presenti, che anche senza questo richiamo, avevano gli occhi ormai fissi sui due ballerini,
ed esigeva che guardassero il suo papà. Nelle pause della danza il conte tirava
faticosamente il respiro, faceva gesti e gridava ai suonatori che accelerassero il ritmo. Più
in fretta, più in fretta, più in fretta; il conte era sempre più sfrenato, ballava sempre più
impetuosamente, roteando intorno a Mar'ja Dmitrievna ora sulla punta dei piedi, ora sui
tacchi. Alla fine, riaccompagnata al suo posto la sua dama, fece l'ultimo passo sollevando
alta all'indietro la sua gamba elastica, piegando la testa sudata e sorridente e mentre col
braccio destro compiva un gesto circolare fra il clamore degli applausi e delle risa,
soprattutto di quelle di Nataša. Così i ballerini si fermarono, ansimando affannosamente e
tergendosi con i fazzoletti di batista.

        «Ecco come si ballava ai miei tempi, ma chère!» disse il conte.

        «Si, sì, è proprio bello questo Danilo Kupor!» riprese Mar'ja Dmitrievna respirando a
fondo e rialzando le maniche come avesse voluto rimboccarle.



XVIII



        Mentre nel salone di casa Rostov si danzava la sesta anglaise, sotto le note dei
suonatori che per la stanchezza prendevano note false, e i camerieri e i cuochi esausti
preparavano la cena, il conte Bezuchov ebbe il sesto attacco apoplettico. I dottori
dichiararono che non c'erano più speranze di guarigione; al malato fu data l'assoluzione
                                                                                           82
www.writingshome.com
                               Lev Nicolaevic Tolstoj – Guerra e pace


articulo mortis e la comunione. Si diede corso ai preparativi per l'estrema unzione e nella
casa regnò quello scompiglio e quell'inquietudine che in simili momenti sono consueti.
All'esterno della casa, dietro il portone si assiepavano, nascondendosi allorché arrivavano
le carrozze, gli impresari di pompe funebri in attesa di una munifica ordinazione per i
funerali del conte. Il comandante della guarnigione di Mosca, che aveva costantemente
inviato i suoi attendenti per informarsi sullo stato di salute del conte, quella sera venne di
persona a dare l'ultimo addio al conte Bezuchov, il celebre magnate dei tempi di Caterina.

       La splendida stanza da ricevimento era gremita. Tutti ossequiosamente si alzarono
quando il comandante della guarnigione, dopo esser rimasto una mezz'ora a tu per tu con
il malato, uscì dalla camera rispondendo appena agli inchini e cercando di passare al più
presto davanti allo sguardo che i dottori, i religiosi e i parenti puntavano su di lui. Il
principe Vasilij, che in quei giorni era dimagrito e impallidito, accompagnò il comandante
e con voce sommessa gli ripeté varie volte qualcosa.

       Dopo aver accompagnato il comandante della piazza, il conte Vasilij sedette in sala
su una sedia, solo, accavallando le gambe, appoggiando un gomito a un ginocchio e
coprendosi gli occhi con una mano. Dopo esser rimasto a sedere così per un certo tempo, si
alzò in piedi e a passi insolitamente affrettati, guardandosi attorno con occhi spaventati si
diresse lungo il corridoio verso la parte interna della casa, per andare dalla maggiore delle
principessine.

       Intanto coloro che si trovavano nella stanza debolmente illuminata parlavano con
un mormorio spezzato, e ogni volta che qualcuno usciva o entrava per la porta che
conduceva nella camera del morente e che emetteva un debole rumore, zittivano, e con
occhi pieni di domanda e di attesa si voltavano a guardare verso la porta.

       «Il limite dell'esistenza umana,» diceva un vecchietto - un religioso - a una signora
che si era seduta vicino a lui e ingenuamente lo ascoltava, «il limite dell'esistenza umana è
stato stabilito: nessuno lo può varcare.»

       «Non sarà troppo tardi per l'estrema unzione?» domandava la signora,
aggiungendo il titolo ecclesiastico del religioso, con l'aria di chi non ha, al riguardo, alcuna
opinione personale.

       «Il sacramento è grande, matuška,» rispose il religioso passandosi una mano sulla
calvizie, dove s'allungava qualche ciocca di capelli brizzolati pettinati con cura.

       «E quello chi era? Il comandante della guarnigione in persona?» chiedevano all'altra
estremità della camera. «Com'è giovanile!...»

                                                                                             83
www.writingshome.com
                                 Lev Nicolaevic Tolstoj – Guerra e pace


       «E sì che ha passato la settantina! Dicono che il conte non riconosca più. Non gli
danno l'estrema unzione?»

       «Ma se gliel'hanno già data sette volte!»

       La seconda delle principessine uscì dalla stanza del malato con gli occhi pieni di
lacrime, e andò ad accomodarsi vicino al dottor Lorrain, che sedeva in leggiadra posa sotto
il ritratto di Caterina appoggiandosi con un gomito a un tavolo.

       «Très beau,» diceva il dottore rispondendo a una domanda sul tempo, «très beau,
princesse, et puis, à Moscou, on se croit à la campagne.»

       «N'est-ce pas?» disse la principessina con un sospiro. «Allora lui può bere?»

       Lorrain si fece pensoso.

       «Ha preso la medicina?»

       «Sì.»

       Il dottore guardò il bréguet.

       «Prendete un bicchiere d'acqua bollita e metteteci une pincée.» con le sue dita sottili
mostrò che cosa volesse dire une pincée, «de cremotartar...»

       «Non s'è mai visto un caso,» diceva un dottore tedesco all'aiutante, «dopo il terzo
colpo essere ancora vivi!»

       «Ma sapete che uomo vigoroso era!» disse l'aiutante. «E a chi andrà tutta questa
fortuna?» soggiunse in un bisbiglio.

       «Si troverà qualcuno che la vuole,» rispose il tedesco sorridendo.

       Tutti tornarono a voltarsi verso la porta: questa cigolò e la seconda delle
principessine, preparata la pozione indicata da Lorrain, la portò al malato. Il dottore
tedesco si avvicinò a Lorrain.

       «È possibile che tiri avanti fino a domattina?» domandò il tedesco pronunciando
male il francese.

       Con le labbra serrate, Lorrain agitò severamente il dito in segno di diniego proprio
sotto il suo naso.



                                                                                           84
www.writingshome.com
                                Lev Nicolaevic Tolstoj – Guerra e pace


         «Questa notte, non più tardi,» disse a bassa voce, con un sorriso professionale di
compiacimento per la propria capacità di vedere e di descrivere chiaramente lo stato del
malato; poi si allontanò.



         Frattanto il principe Vasilij aveva aperto la porta che dava nella camera della
principessina.

         La stanza era in penombra, ardevano soltanto due piccole lampade davanti alle
immagini e c'era un buon odore d'incenso e di fiori. Tutta la camera era arredata con
mobili     di   poco   ingombro:    chiffonières,   stipetti,   tavolini.   Dietro   un   paravento
s'intravvedevano i bianchi veli di un alto letto soffice. Un cagnolino si mise ad abbaiare.

         «Ah, siete voi, mon cousin?»

         Ella si alzò e accomodò i capelli che sempre, anche ora, aveva eccezionalmente lisci,
come se fossero appiccicati alla testa e ricoperti di lacca.

         «Che cosa c'è? È accaduto qualcosa?» domandò. «Mi ero già tanto spaventata.»

         «Nulla sempre lo stesso; sono venuto soltanto a parlare un po' con te, Catiche: di
cose concrete,» disse il principe sedendosi stancamente sulla poltrona dalla quale lei s'era
alzata. «Come l'hai scaldata, qui dentro, però,» disse, «siediti qui, causons.»

         «Credevo che fosse successo qualcosa...» disse la principessina, e sedette di fronte al
principe con la sua immutabile espressione severa, come pietrificata, preparandosi ad
ascoltare. «Volevo dormire un po', mon cousin, ma non ci riesco.»

         «Ebbene, mia cara?» disse il principe Vasilij, prendendo la mano della principessina
e piegandola verso il basso, secondo la sua abitudine.

         Si vedeva che quell'«Ebbene» si riferiva a molte cose che tutt'e due capivano senza
menzionare.

         Con quella vita troppo lunga rispetto alle gambe, magra e rigida com'era, la
principessina se ne stava lì e fissava senza timore il principe coi suoi sporgenti occhi grigi.
Poi scosse il capo, e dopo aver sospirato guardò le immagini. Il suo gesto poteva essere
inteso sia, come una manifestazione di tristezza e di devozione, sia come un gesto di
stanchezza e di speranza di poter al più presto riposare. Il principe Vasilij intese il gesto,
appunto, come un segno di stanchezza.


                                                                                                 85
www.writingshome.com
                                  Lev Nicolaevic Tolstoj – Guerra e pace


       «E io allora,» disse, «credi che stia meglio? Je suis éreinté comme un cheval de poste, e
tuttavia ho bisogno di parlare con te, Catiche, e molto seriamente.»

       Il principe Vasilij tacque e le sue mascelle cominciarono a contrarsi nervosamente
ora da un lato ora dall'altro, conferendo alla sua faccia un'espressione sgradevole che non
affiorava mai quando egli si trovava in un salotto. Anche i suoi occhi non erano quelli di
sempre: a tratti i suoi occhi apparivano sfrontati e quasi scherzosi, in altri momenti si
guardavano in giro spaventati.

       La principessina trattenendo sul grembo il cagnolino con le sue mani aride e magre
scrutava gli occhi del principe Vasilij, ma si vedeva che non avrebbe rotto il silenzio con
una sola domanda, anche se avesse dovuto restare in silenzio fino al mattino.

       «Mia cara Katerina Semënovna,» proseguì il principe accingendosi, con palese
sforzo, alla prosecuzione del suo discorso, «in momenti come questi bisogna pensare a
ogni cosa. Bisogna pensare all'avvenire. Io... voglio bene a voi tutte come foste mie figlie,
tu lo sai.»

       La principessina continuava a guardarlo con gli stessi occhi scialbi e immobili.

       «Bisogna infine pensare anche alla mia famiglia,» continuò il principe Vasilij
allontanando con rabbia da sé il tavolino e senza guardarla, «tu sai, Catiche, che voi tre
sorelle Mamontov e mia moglie, siete le sole eredi dirette del conte. Lo so, lo so quanto ti è
penoso parlare e pensare a queste cose. Anche per me non è meno gravoso; ma, amica mia,
io ho più di sessant'anni, bisogna esser pronti a tutto. Tu sai che ho mandato a chiamare
Pierre e che il conte, indicando chiaramente il suo ritratto, lo ha chiesto accanto a sé?»

       Il principe Vasilij guardò la principessina con aria interrogativa, ma non poté capire
se lei stesse meditando su ciò che lui le aveva appena detto o semplicemente lo stesse
guardando...

       «Io non cesso di pregar Dio d'una sola cosa, mon cousin,» rispose lei, «che egli sia
perdonato e venga concessa alla sua bell'anima d'abbandonare in pace questa...»

       «Sì, è vero,» continuò il principe Vasilij con impazienza, soffregandosi la calvizie e
di nuovo attirando a sé con un gesto rabbioso il tavolino che aveva testé allontanato, «ma,
insomma... si tratta di questo: tu stessa sai che lo scorso inverno il conte ha redatto un
testamento in base al quale tutta la sua sostanza andrebbe a Pierre, lasciando in disparte
gli eredi diretti e noi altri.»



                                                                                             86
www.writingshome.com
                                Lev Nicolaevic Tolstoj – Guerra e pace


       «Ne ha scritti tanti di testamenti...» disse tranquillamente la principessina, «a favore
di Pierre però non può far testamento! Pierre è figlio illegittimo.»

       «Ma chère,» disse improvvisamente il principe Vasilij, stringendo a sé il tavolino,
animandosi e cominciando a parlare più rapidamente, «ma se il conte avesse scritto una
lettera all'imperatore chiedendogli di legittimare Pierre? Tu capirai che, dati i meriti del
conte, la sua richiesta verrebbe presa in considerazione...»

       La principessina sorrise come sorride la gente che pensa di conoscere qualcosa
meglio di colui che ne sta parlando.

       «Ti dirò di più,» proseguì il principe Vasilij, afferrandola per un braccio, «la lettera è
stata scritta, benché non sia spedita, e l'imperatore ne è a conoscenza. La questione sta solo
in questo: se sia stata distrutta oppure no. In quest'ultimo caso non appena tutto sarà
finito,» e il principe Vasilij sospirò, facendo con ciò capire che cosa intendesse con le parole
tutto sarà finito, «e saranno dissuggellate le carte del conte, il testamento e la lettera
verranno consegnati all'imperatore, e certo la richiesta verrà presa in considerazione. Dopo
di che Pierre, come figlio legittimo, potrà ottenere tutto.»

       «E la nostra parte?» domandò la principessina, sorridendo ironicamente come se
tutto potesse accadere, ma non questo.

       «Mais, ma pauvre Catiche, c'est clair comme le jour. Pierre sarà l'unico legittimo erede e
voi non riceverete un bel nulla. Mia cara, tu devi cercare di sapere se il testamento e la
lettera sono stati scritti e se poi sono stati distrutti. E se per un motivo qualsiasi fossero
stati dimenticati, tu devi cercar di sapere dove sono e trovarli, perché...»

       «Anche    questa    ci   mancava!»      lo   interruppe      la   principessina   sorridendo
sardonicamente e non, mutando l'espressione degli occhi. «Io sono una donna; secondo
voi, noi donne siamo tutte sciocche; ma ho sempre saputo che un figlio illegittimo, un
bâtard,» aggiunse per dimostrare definitivamente al principe con questo termine francese
tutta l'inconsistenza delle sue parole, «non può ereditare.»

       «Ma insomma, Catiche, come fai a non capire! Sei così intelligente, dunque come fai
a non capire! Se il conte ha scritto all'imperatore una lettera nella quale gli rivolge la
supplica di riconoscere il figlio come legittimo. Pierre non sarà più Pierre, ma il conte
Bezuchov, cosicché erediterà tutto a norma del testamento. E se il testamento e la lettera
non sono stati distrutti, a te non resterà altro che la consolazione d'esser stata virtuosa et
tout ce qui s'en suit. Questo è poco ma sicuro.»


                                                                                                 87
www.writingshome.com
                                Lev Nicolaevic Tolstoj – Guerra e pace


       «Io so che il testamento è stato scritto; ma so anche che non è valido e mi pare che
voi mi consideriate completamente stupida, mon cousin,» replicò la principessina con
l'espressione con cui parlano le donne che presumono d'aver detto qualcosa d'acuto e di
pungente.

       «Mia cara Katerina Semënovna!» disse con impazienza il principe Vasilij. «Io non
sono venuto qui per avere un battibecco, ma per parlare dei tuoi stessi interessi come con
una parente, con una buona, brava, vera parente. Ti dico per la decima volta che, se nelle
carte del conte c'è la lettera da lui indirizzata all'imperatore e c'è il testamento a favore di
Pierre, tu, mia colomba, come pure le tue sorelle, non siete più eredi del conte. Se non vuoi
credere a me, devi chiedere alle persone che se ne intendono: ho parlato proprio ora con
Dmitrij Onufriiè (era l'avvocato di casa) e lui ha detto esattamente la stessa cosa.»

       Evidentemente qualcosa a un tratto era mutato nei pensieri della principessina; le
sue labbra sottili si fecero pallide (gli occhi rimasero gli stessi), e, mentre parlava, la voce le
si spezzava in accenti che nemmeno lei si sarebbe attesa.

       «Sarebbe un'ottima cosa,» disse. «Io non volevo, né voglio nulla.»

       Fece scendere dalle ginocchia il cagnolino e si rassettò le pieghe dell'abito.

       «Ecco la gratitudine, ecco la riconoscenza per chi ha sacrificato tutto per lui,» disse.
«Magnifico! Benissimo! Io non ho bisogno di nulla, principe.»

       «Sì, ma tu non sei la sola; ci sono le tue sorelle,» rispose il principe Vasilij.

       Ma la principessina non l'ascoltava.

       «Sì, lo sapevo da un pezzo; ma avevo dimenticato che, all'infuori della bassezza,
dell'inganno, dell'invidia, degli intrighi, all'infuori dell'ingratitudine, della più nera
ingratitudine, in questa casa non potevo aspettarmi nulla...»

       «Lo sai o non lo sai dov'è questo testamento?» domandò il principe Vasilij mentre le
sue mascelle si contraevano in modo ancor più accentuato di prima.

       «Sì, sono stata una stupida: credevo ancora negli uomini; li amavo e ho sacrificato
me stessa. Ma soltanto chi è vile e basso ha fortuna nella vita. Lo so bene a chi si devono
questi intrighi.»

       La principessina fece l'atto di alzarsi, ma il principe la trattenne per un braccio. La
principessina aveva l'aspetto di chi tutt'a un tratto perde ogni illusione sul genere umano,
e guardava con espressione offesa il suo interlocutore.
                                                                                                88
www.writingshome.com
                                Lev Nicolaevic Tolstoj – Guerra e pace


       «Siamo ancora in tempo, amica mia. Ricordati, Catiche, che tutto questo è stato fatto
senza riflettere, in un momento d'ira, di malattia; e poi tutto è stato dimenticato. Il nostro
dovere, mia cara, è di correggere questo sbaglio, d'alleviare i suoi ultimi istanti non
permettendogli di commettere questa ingiustizia, non lasciandolo morire col pensiero di
aver reso infelici le persone che...»

       «Le persone che hanno sacrificato tutto per lui,» interruppe la principessina di
nuovo alzandosi di slancio, ma il principe la fermò, «cosa che lui non ha mai apprezzato.
Non, mon cousin,» soggiunse con un sospiro, «io mi ricorderò che a questo mondo non ci si
può aspettare ricompensa, che a questo mondo non ci sono né onore né giustizia. A questo
mondo bisogna essere scaltri e malvagi.»

       «Mais voyons, calmati; io conosco bene il tuo meraviglioso cuore.»

       «No, io ho un cuore cattivo.»

       «Io conosco il tuo cuore,» ripeté il principe, «apprezzo la tua amicizia e desidererei
che tu pensassi di me la stessa cosa. Calmati e parlons raison finché c'è tempo: si tratta forse
di ventiquattro ore, forse di un'ora; raccontami tutto ciò che sai del testamento e,
soprattutto, dov'è: tu lo devi sapere. Lo prenderemo subito e lo mostreremo al conte.
Sicuramente lui se n'è già dimenticato e vorrà distruggerlo. Capisci che il mio unico
desiderio è quello di esaudire santamente la sua volontà; solo per questo sono venuto qui.
Io sono qui soltanto per aiutare lui e voi.»

       «Adesso ho capito tutto. Io so di chi sono questi intrighi, lo so,» diceva la
principessina.

       «Non si tratta di questo, anima mia.»

       «È la vostra protégée, la principessa Drubekaja, la vostra cara Anna Michajlovna, che
io non vorrei avere nemmeno per cameriera: quella donna abietta, repellente...»

       «Ne perdons point de temps.»

       «Ah, tacete! Lo scorso inverno quella s'è intrufolata qui ed è andata a raccontare tali
bassezze, tali infamie al conte a proposito di tutte noi, specialmente di Sophie, che
nemmeno posso ripeterle. Il conte è stato malissimo e per due settimane non ha voluto più
vederci. In quel periodo, appunto, so che ha scritto quell'ignobile lettera, ma credevo che
non avesse alcun valore.»

       «Nous y voilà. Ma perché non mi avevi detto nulla fino a questo momento?»

                                                                                             89
www.writingshome.com
                              Lev Nicolaevic Tolstoj – Guerra e pace


      «È nel portafoglio a mosaico che tiene sotto il cuscino. Adesso so,» disse la
principessina senza rispondere. «Sì, se io ho un peccato, un grande peccato, è l'odio che
provo per quella donna infame,» gridò la principessa, alterandosi in volto. «E perché
s'intrufola qui? Ma le dirò io quello che si merita. Verrà il momento, verrà!»



XIX



      Mentre nella stanza di ricevimento e nell'alloggio avevano luogo queste
conversazioni, la carrozza che recava Pierre (che era stato convocato) e con Anna
Michajlovna (che aveva trovato indispensabile accompagnarlo) entrava nel cortile del
conte Bezuchov. Quando le ruote della carrozza rullarono silenziosamente sulla paglia che
era stata cosparsa sotto le finestre, Anna Michajlovna, rivolgendosi al suo compagno con
qualche parola di consolazione, si accorse che lui dormiva in un angolo della carrozza e lo
svegliò. Destatosi, Pierre uscì dalla carrozza seguendo Anna Michajlovna e soltanto a
questo punto prese a pensare all'incontro che lo aspettava con il padre morente. Notò che
la carrozza non si era fermata all'ingresso padronale, ma davanti all'entrata posteriore. Nel
momento in cui scendeva posando il piede sul predellino, due uomini vestiti da mešèanin
si ritrassero in fretta dall'entrata nell'ombra del muro. Fermatosi, Pierre distinse nell'ombra
della casa, da tutt'e due le parti, altre persone della stessa apparenza. Ma né Anna
Michajlovna, né il servitore, né il cocchiere, i quali di certo vedevano anche loro quegli
uomini, rivolsero ad essi l'attenzione. Si vede che deve essere così, decise fra sé Pierre, e
seguì Anna Michajlovna, la quale cominciò a salire a passi frettolosi una stretta scala di
pietra debolmente illuminata, esortando Pierre che restava indietro e che, sebbene non
capisse in generale perché lei dovesse recarsi dal conte, e ancor meno perché dovesse
andarci per la scala di servizio, facendo fede alla sicurezza e alla frettolosità di Anna
Michajlovna, aveva stabilito fra sé che tutto ciò era assolutamente necessario. A metà scala
per poco non caddero a causa di certi uomini muniti di secchi, i quali, scalpicciando con
gli stivali, scendevano di corsa verso di loro. Costoro si addossarono alla parete per lasciar
passare Pierre ed Anna Michajlovna, e non mostrarono il minimo stupore alla loro vista.

      «Si va per di qui all'appartamento delle principessine?» domandò Anna
Michajlovna.

      «Per di qui,» rispose uno dei servitori con una voce ardita e rumorosa, come se
ormai tutto fosse permesso, «la porta a sinistra, matuška.»

                                                                                            90
www.writingshome.com
                                  Lev Nicolaevic Tolstoj – Guerra e pace


       «Forse il conte non mi ha fatto chiamare,» disse Pierre nel momento in cui sbucava
sul pianerottolo, «io preferirei andare in camera mia.»

       Anna Michajlovna si fermò per dar tempo a Pierre di raggiungerla.

       «Ah, mon ami!» disse toccandogli la mano nello stesso gesto che aveva avuto la
mattina con suo figlio. «Croyez que je souffre autant que vous, mais soyez homme.»

       «Dunque, devo proprio andarci?» domandò Pierre, guardando dolcemente Anna
Michajlovna attraverso gli occhiali.

       «Ah, mon ami, oubliez les torts qu'on a pu avoir envers vous, pensez que c'est votre père...
peut-être à l'agonie,» sospirò lei. «Je vous ai tout de suite aimé comme mon fils. Fiez-vous à moi,
Pierre. Je n'oublierai pas vos intérêts.»

       Pierre non ci capiva nulla; ma, anche più di prima, gli parve che tutto dovesse
essere così, e seguì docilmente Anna Michajlovna che stava già aprendo la porta.

       L'uscio dava nell'anticamera dell'ingresso posteriore. In un angolo era seduto un
vecchio servo delle principessine e faceva la calza. Pierre non era mai stato in quella parte
della casa, non supponeva nemmeno l'esistenza di quelle stanze. A una ragazza che
sopraggiungeva con una caraffa posata su un vassoio Anna Michajlovna (chiamandola
«cara» e «colombella») chiese come stessero le principessine e si trascinò dietro Pierre
lungo un corridoio di pietra. La prima porta a sinistra del corridoio conduceva nelle stanze
dove abitavano le principessine. La cameriera con la caraffa nella fretta (tutto in quei
giorni avveniva frettolosamente, in quella casa) non aveva chiuso la porta, e Pierre e Anna
Michajlovna, passando davanti, senza volerlo gettarono l'occhio nella camera dove, seduti
molto vicini, stavano parlando la maggiore delle principessine e il principe Vasilij.
Vedendoli passare, il principe Vasilij ebbe un gesto di disappunto e si trasse indietro; la
principessina balzò in piedi e con un gesto disperato sbatté a tutta forza la porta,
chiudendola.

       Questo gesto era così in contrasto con la perpetua calma della principessina, e la
paura affiorata sul volto del principe Vasilij era così poco confacente alla sua gravità, che
Pierre si fermò e attraverso gli occhiali guardò con aria interrogativa la sua guida. Ma
Anna Michajlovna non manifestò alcuno stupore, limitandosi a un lieve sorriso e ad un
sospiro, come a dimostrare che tutto questo per lei era scontato.

       «Soyez homme, mon ami, c'est moi qui veillerai à vos intérêts,» disse per tutta risposta al
suo sguardo e si avviò ancor più rapidamente lungo il corridoio.

                                                                                                91
www.writingshome.com
                                   Lev Nicolaevic Tolstoj – Guerra e pace


         Pierre non capiva di che si trattasse e ancor meno che cosa volesse dire veiller à vos
intérêts; tuttavia si rendeva conto che così doveva essere. Attraverso il corridoio sbucarono
in una sala fiocamente illuminata, contigua alla sala da ricevimento del conte. Era uno di
quei saloni freddi e sontuosi che Pierre conosceva e ai quali si giungeva per l'ingresso
padronale. Ma nel locale, proprio al centro, c'era una tinozza vuota e dell'acqua era stata
versata sul tappeto. Un domestico e un chierico con l'incensiere uscirono in punta di piedi
verso di loro senza badare alla loro presenza. Entrarono quindi nella sala da ricevimento,
che Pierre conosceva: un salone con due finestre all'italiana, con un grande busto e un
ritratto a figura intera di Caterina, dal quale si accedeva al giardino d'inverno. Qui
sedevano le stesse persone di prima, pressoché nelle stesse pose, e parlavano sottovoce.
Ma in quel momento tutti tacquero e si volsero a guardare Anna Michajlovna, che entrava
con la sua faccia pallida e piagnucolosa, e il grosso Pierre che la seguiva docilmente a testa
bassa.

         La faccia di Anna Michajlovna esprimeva la consapevolezza che il momento
decisivo era giunto; con i modi di un'indaffarata signora di Pietroburgo, e ancora più
ardita di quanto fosse la mattina, tenendo d'occhio Pierre entrò nella stanza. Poiché recava
con sé la persona che il morente desiderava vedere, era certa che sarebbe stata ricevuta
anche lei. Con un rapido sguardo passò in rassegna tutti i presenti, e avendo notato il
confessore del conte, senza inchinarsi ma facendosi piccola all'improvviso veleggiò a
passetti veloci verso il sacerdote per accogliere devotamente la sua benedizione e subito
dopo quella d'un altro religioso.

         «Grazie a Dio avete fatto in tempo,» disse al confessore. «Noi parenti eravamo così
preoccupati. Ecco, questo giovanotto è il figlio del conte,» soggiunse a voce più bassa.
«Che momento terribile!»

         E dopo aver pronunciato queste parole, si avvicinò al dottore.

         «Cher docteur,» gli disse, «ce jeune homme est le fils du comte... y a-t-il de l'espoir?»

         Subito, senza parlare il dottore alzò lo sguardo e raddrizzò le spalle. Anche Anna
Michajlovna con una mossa identica raddrizzò le spalle e alzò gli occhi quasi chiudendoli;
sospirò e scostandosi dal dottore si avvicinò a Pierre con un atteggiamento di particolare
rispetto e di affettuosa mestizia.

         «Ayez confiance en sa miséricorde!» gli disse e, indicatogli un divanetto affinché si
sedesse ad aspettarla, si avviò senza rumore verso la porta alla quale tutti rivolgevano lo
sguardo; questa si aprì con un leggero cigolio e subito dopo Anna Michajlovna scomparve.

                                                                                                     92
www.writingshome.com
                                 Lev Nicolaevic Tolstoj – Guerra e pace


          Pierre, avendo deciso di sottomettersi in tutto alla sua guida, si diresse verso il
divanetto che lei gli aveva indicato. Anna Michajlovna se n'era appena andata, quando
egli notò che tutti gli sguardi erano fissi su di lui ed esprimevano un sentimento di
curiosità, più che di partecipazione. Notò che tutti bisbigliavano fra loro indicandolo con
gli occhi quasi con timore e perfino con servilismo. Gli dimostravano un rispetto che
prima non gli era mai stato riservato: una signora a lui sconosciuta, che stava parlando con
i preti, si alzò dal suo posto e gli offrì di sedere; un aiutante di campo raccolse un guanto
che Pierre aveva lasciato cadere e glielo porse mentre i dottori tacquero in segno di
omaggio quando lui passò loro accanto e si fecero da parte per fargli largo. In un primo
momento Pierre avrebbe voluto sedersi in un altro posto per non disturbare la signora, e
parimenti avrebbe voluto raccogliere da sé il guanto e scansare i dottori che del resto non
impedivano il passo, ma all'improvviso comprese che quella sera egli era un personaggio
tenuto a compiere un rito pauroso e da tutti atteso, e che per questo doveva accettare i
servigi di tutti. Prese dunque in silenzio il guanto dall'aiutante, sedette al posto della
signora posando le sue grandi mani sulle ginocchia unite, nell'ingenua posa di una statua
egiziana, e decise fra sé che tutto questo avveniva proprio perché non poteva essere
altrimenti, e che quella sera, per non confondersi e non combinare sciocchezze, non
avrebbe dovuto agire secondo le proprie considerazioni, ma abbandonarsi ciecamente al
volere di coloro che lo guidavano.

          Non erano passati due minuti quando nella stanza entrò, eretto e solenne, il
principe Vasilij, che indossava il suo caffettano con tre decorazioni. Sembrava dimagrito
rispetto alla mattina; i suoi occhi, quando volse lo sguardo per la stanza e vide Pierre,
apparivano più grandi del solito. Gli si accostò, gli prese la mano (cosa che non aveva mai
fatto prima, con lui) e la trasse verso il basso, come se avesse voluto controllare che fosse
attaccata ben salda.

          «Courage, courage, mon ami. Il a demandé à vous voir. C'est bien...» e fece l'atto di
allontanarsi.

          Ma Pierre ritenne indispensabile domandare:

          «Come sta?...» E subito si confuse, non sapendo se fosse opportuno chiamare conte
il moribondo; d'altra parte si vergognava a chiamarlo padre.

          «Il a eu encore un coup, il y a une demi-heure. Ha avuto un altro colpo. Courage, mon
ami...»

          Pierre era in un tale stato di confusione mentale che alla parola «colpo» gli venne
fatto di pensare al colpo prodotto da qualche urto. Guardò senza capire il principe Vasilij e
                                                                                            93
www.writingshome.com
                              Lev Nicolaevic Tolstoj – Guerra e pace


gli ci volle del tempo per capire che quel «colpo» era una malattia. Passando, il principe
Vasilij disse qualche parola a Lorrain e proseguì verso la porta in punta di piedi. Non gli
riusciva di camminare in punta di piedi e sobbalzava goffamente con tutto il corpo. Dopo
di lui attraverso quella porta passarono la maggiore delle principessine, poi i sacerdoti e i
chierici, e da ultimo varia servitù. Dietro la porta si udiva un tramestio; alla fine, sempre
con la stessa faccia pallida ma ferma nell'adempimento del suo dovere, ne uscì di corsa
Anna Michajlovna, e toccando il braccio di Pierre gli disse:

      «La bonté divine est inépuisable. C'est la cérémonie de l'extrême onction qui va commencer.
Venez.»

      Pierre oltrepassò la porta camminando sul soffice tappeto e notò che anche
l'aiutante di campo, la signora sconosciuta e qualcun altro della servitù si erano accodati a
lui, come se ormai non occorresse più chiedere l'autorizzazione per entrare in quella
camera.



XX



      Pierre conosceva bene quella grande stanza divisa da un'arcata e da colonne, tutta
addobbata di tappeti persiani. La parte del locale oltre le colonne, dove a un lato aveva
posto un grande letto di mogano chiuso da cortine di seta e all'altro una grande custodia a
vetri piena di icone, era soffusa di una vivida luce rossa, come le chiese durante le funzioni
serali. Sotto le guarnizioni metalliche delle icone, vivamente illuminate dal riverbero, c'era
una lunga poltrona alla Voltaire, e sulla poltrona, contornata nella parte alta da candidi
cuscini non ancora gualciti, evidentemente appena cambiati, giaceva - nascosta sino alla
cintola da una coperta verde chiaro - la maestosa figura ben nota a Pierre: la figura di suo
padre, il conte Bezuchov. Aveva anch'egli quella stessa canuta criniera di capelli, sparsa
sulla larga fronte, che faceva pensare a un leone: e quelle stesse nobili rughe molto
marcate, che solcavano il bel volto tinto di un colore giallo rossastro. Egli giaceva proprio
sotto le immagini. Le sue mani larghe e grasse emergevano dalla coperta e vi posavano
sopra. Fra il pollice e l'indice della mano destra, che giaceva con il palmo all'ingiù, era
stata inserita una candela che un vecchio domestico reggeva, piegandosi da dietro la
poltrona. Sulla poltrona incombevano, in piedi, i sacerdoti con i loro paramenti maestosi
sfavillanti e i lunghi capelli che vi ricadevano sopra. Tenevano nelle mani i ceri accesi e
celebravano, lenti e solenni. Un po' più indietro stavano le due principessine più giovani,
con i fazzoletti ora nelle mani ora premuti sugli occhi e, dinanzi a loro, la maggiore,
                                                                                              94
www.writingshome.com
                               Lev Nicolaevic Tolstoj – Guerra e pace


Catiche, con un'espressione irosa e decisa e gli occhi che non si staccavano un istante dalle
icone, quasi a dire che non rispondeva di sé caso mai avesse distolto lo sguardo. Anna
Michajlovna, con una mite tristezza e una diffusa pietà dipinte sul volto, e la signora
sconosciuta, erano in piedi accanto alla porta. Il principe Vasilij era sul lato opposto, vicino
alla poltrona, dietro una sedia intagliata e foderata di velluto, che egli aveva voltato con lo
schienale verso di sé. Vi teneva appoggiata la mano sinistra con la candela, e con la destra
si faceva il segno della croce alzando gli occhi verso l'alto ogni volta che portava le dita
alla fronte. La sua faccia esprimeva una tranquilla devozione e una pacata rassegnazione
alla volontà divina. «Se voi non capite questi sentimenti, tanto peggio per voi,» sembrava
dire la sua faccia.

       Dietro di lui c'erano i dottori, l'aiutante e la servitù di sesso maschile; come fossero
stati in chiesa, gli uomini e le donne si tenevano separati. Tutti tacevano e si facevano il
segno della croce; si udivano soltanto la lettura liturgica, un sorvegliato, denso cantare di
basso e, nei momenti di silenzio, sospiri e spostar di piedi. Con l'aria compresa di chi sa
bene ciò che fa, Anna Michajlovna attraversò tutta la stanza, si avvicinò a Pierre e gli diede
una candela. Lui l'accese e, impegnato a osservare i presenti, in distrazione cominciò a
farsi il segno della croce con la stessa mano in cui reggeva la candela.

       La principessina più giovane, Sophie, quella col neo, rubiconda e ridanciana lo
stava guardando. Ella sorrise, nascose la faccia nel fazzoletto e lo tenne nascosto a lungo;
poi, dopo aver dato un'occhiata a Pierre, rise di nuovo. Era evidente che non poteva
guardarlo senza ridere, ma non riusciva a trattenersi; infine, per evitare quella tentazione,
si spostò pian piano dietro una colonna. Verso la metà del rito le voci dei sacerdoti
all'improvviso tacquero; gli ecclesiastici bisbigliarono tra lo loro qualcosa; il vecchio
servitore che reggeva la mano del conte si sollevò e guardò le signore. Anna Michajlovna
si fece avanti e, chinatasi sopra il malato, chiamò Lorrain facendogli un gesto con il dito da
dietro la schiena. Il dottore francese stava in piedi appoggiato a una colonna, senza
reggere nessuna candela, nell'atteggiamento rispettoso dello straniero che vuol mostrare
come, nonostante la differenza di confessione religiosa, capisca tutta l'importanza del rito
che si svolge e anche lo approvi. Si avvicinò dunque al malato coi passi silenziosi d'un
uomo nel pieno vigore dell'età, prese con le sue bianche dita sottili la mano libera che
posava sopra la coperta verde, e voltatosi dall'altra parte si mise a tastare il polso
facendosi pensieroso. Il malato fu fatto bere, intorno a lui regnò una certa agitazione, poi
tutti tornarono ai loro posti e il servizio divino ricominciò. Durante quest'interruzione
Pierre osservò che il principe Vasilij aveva abbandonato il suo posto dietro la spalliera
della seggiola. Poi, sempre con l'aria di saper bene ciò che faceva e tanto peggio per gli
altri se non lo capivano, non si era avvicinato al malato, ma, passandogli accanto, aveva
                                                                                             95
www.writingshome.com
                               Lev Nicolaevic Tolstoj – Guerra e pace


raggiunto la principessina più anziana e insieme con lei s'era diretto in fondo alla stanza,
verso il grande letto dalle cortine di seta. Di lì il principe e la principessina erano poi
scomparsi uscendo da una porta posteriore, ma, prima della fine della funzione erano
ritornati ai loro posti l'uno dopo l'altro. Pierre d'altra parte non dedicò a questa circostanza
maggiore attenzione che alle altre, avendo deciso una volta per sempre fra sé che tutto ciò
che avveniva dinanzi a lui quella sera non poteva essere altrimenti.

       Le note del canto liturgico cessarono e si udì la voce di un ecclesiastico che si
congratulava rispettosamente col malato per l'avvenuta somministrazione del sacramento.
Il malato continuava a giacere nella posizione di prima, senza vita e immobile. Intorno a
lui tutto si era rimesso in moto: si udivano un muover di passi, un bisbigliare sul quale
emergeva la voce di Anna Michajlovna.

       Pierre la udì che diceva:

       «Bisogna assolutamente trasportarlo sul letto, qui non è proprio possibile...»

       I dottori, le principessine e i domestici avevano circondato il malato così da vicino,
che Pierre ormai non vedeva più la testa giallo rossastra dalla criniera canuta, che egli per
tutto il tempo della cerimonia, sebbene guardasse anche gli altri volti, non aveva mai perso
di vista. Dal movimento cauteloso delle persone che circondavano la poltrona Pierre
indovinò che stavano sollevando e trasportando il morente.

       «Reggiti al mio braccio, così lo lascerai cadere,» sentì dire Pierre, in un bisbiglio di
spavento da uno dei servitori. «Dal basso... ancora uno,» dissero altre voci, e i respiri
affannosi e lo spostar di piedi si fecero più affrettati, come se il peso che portavano fosse
stato superiore alle loro forze.

       I portatori, e fra questi c'era anche Anna Michajlovna, arrivarono accanto a Pierre, e
per un istante dietro le schiene e le nuche, il giovane vide le grosse spalle del malato,
sollevate dalle persone che lo reggevano sotto le ascelle, l'alto e pingue torace scoperto e la
testa leonina di capelli bianchi e ricciuti. Quella testa, con la fronte e gli zigomi
eccezionalmente larghi, la bocca bella e sensuale e lo sguardo freddo e maestoso, non
appariva alterata dall'approssimarsi della morte. Essa non era mutata da come Pierre la
ricordava tre mesi prima, quando il conte lo aveva mandato a Pietroburgo. Ma ora quella
testa dondolava inerte a causa dei passi ineguali dei portatori, mentre lo sguardo freddo e
indifferente non sapeva dove posarsi.

       Trascorsero alcuni minuti di trambusto attorno al grande letto; le persone che
avevano trasportato il malato si allontanarono. Anna Michajlovna toccò la mano di Pierre

                                                                                             96
www.writingshome.com
                               Lev Nicolaevic Tolstoj – Guerra e pace


e gli disse: «Venez.» Pierre si accostò assieme a lei al letto sul quale il malato era stato
deposto in una posa solenne, in evidente relazione al sacramento appena impartitogli.
Giaceva con la testa appoggiata alta sui cuscini. Le sue mani erano simmetricamente
disposte sulla coperta di seta con i palmi verso il basso. Quando Pierre si avvicinò, il conte
lo guardò fisso, ma con quello sguardo di cui l'uomo non riesce a intendere il senso e
l'importanza. Quello poteva non dire nulla, se non che, fino a quando gli occhi ci sono
ancora, bisogna pur guardare qualcosa; oppure diceva troppo. Pierre si era fermato senza
sapere che fare e si voltò con aria interrogativa verso la sua guida, Anna Michajlovna.
Costei gli fece un cenno frettoloso con gli occhi, indicando la mano del malato e sporgendo
le labbra per mandargli un bacio. Allungando con attenzione il collo per non impigliarsi
nella coperta, Pierre mise in atto il suo consiglio e sfiorò con le labbra quella mano carnosa,
dalla larga ossatura. Né la mano né un muscolo sul viso del conte ebbero un fremito.
Pierre tornò a guardare interrogativamente Anna Michajlovna, per domandare che altro
avrebbe dovuto fare, adesso. Con gli occhi Anna Michajlovna gli indicò la poltrona
accanto al letto. Pierre si accinse docilmente a sedervisi, continuando a domandare con gli
occhi se avesse fatto quel che bisognava. Anna Michajlovna approvò con un cenno del
capo. Pierre assunse di nuovo la posizione simmetricamente ingenua della statua egiziana,
palesemente dolendosi che il suo grosso corpo sgraziato occupasse tanto spazio e cercando
con tutta la sua capacità di concentrazione di sembrare il più piccolo possibile. Guardava il
conte, e il conte guardava nel punto dove si trovava la faccia di Pierre quando egli era
ancora in piedi. Anna Michajlovna manifestava nella sua espressione la coscienza della
gravità commovente di quell'estremo incontro fra padre e figlio. Tutto questo non durò
più di due minuti, che a Pierre parvero un'ora. Improvvisamente, i saldi muscoli e le rughe
della faccia del conte furono percorsi da un fremito; il fremito si accentuò, la bella bocca si
distorse (allora soltanto Pierre comprese come suo padre fosse prossimo alla morte) e ne
uscì un suono rauco e confuso. Anna Michajlovna fissava il malato negli occhi, e
sforzandosi di indovinare che cosa gli occorresse indicava ora Pierre, ora la bevanda; ora
in un bisbiglio menzionava interrogativamente il principe Vasilij, ora indicava la coperta.
Gli occhi e la faccia del malato esprimevano l'impazienza. Egli fece uno sforzo per
guardare un servitore che stava in piedi al capezzale del letto senza mai distaccarsene.

       «Vuole voltarsi sull'altro fianco,» mormorò il servitore e si alzò per girare il pesante
corpo del conte con la faccia verso il muro.

       Mentre giravano il conte dall'altra parte, un suo braccio si rovesciò impotente
all'indietro ed egli si sforzò invano di trarlo verso di sé. S'accorgesse il conte dello sguardo
terrorizzato col quale Pierre fissava quel braccio senza vita, o qualche altro pensiero gli
fosse balenato nella sua testa di moribondo, posò gli occhi sulla mano che non gli
                                                                                             97
www.writingshome.com
                              Lev Nicolaevic Tolstoj – Guerra e pace


obbediva, poi sull'espressione sgomenta di Pierre, poi di nuovo sul braccio; e sul suo viso
affiorò un lieve sorriso di sofferenza, così stonato con quei lineamenti, e pareva esprimere
un sentimento di irrisione per la propria impotenza. Inaspettatamente, alla vista di quel
sorriso, Pierre sentì un fremito nel petto, un pizzicore nel naso e le lacrime gli
annebbiarono la vista. Il malato venne voltato su un fianco verso la parete. Egli tirò un
sospiro.

       «Il est assoupi,» disse Anna Michajlovna, avendo notato la principessina che era
venuta a dare il cambio. «Allons.»

       Pierre uscì.



XXI



       Nella sala da ricevimento ormai non c'era più nessuno eccetto il principe Vasilij e la
principessina più anziana che parlavano animatamente di qualcosa seduti sotto il ritratto
di Caterina. Ma tacquero non appena videro Pierre con la sua accompagnatrice. La
principessina nascose qualcosa (o almeno Pierre ebbe quest'impressione) e bisbigliò:

       «Non posso vedere quella donna.»

       «Catiche a fait donner du thé dans le petit salon,» disse il principe Vasilij ad Anna
Michajlovna, «Allez, ma pauvre Anna Michajlovna, prenez quelque chose, autrement vous ne
suffirez pas.»

       A Pierre non disse nulla; si limitò a stringergli il braccio con calore poco sotto la
spalla. Pierre e Anna Michajlovna passarono nel petit salon.

       «Il n'y a rien qui restaure, comme une tasse de cet excellent thé russe après une nuit
blanche,» diceva Lorrain con un'espressione di contenuta vivacità, mentre sorseggiava
dalla fine tazzina cinese senza manico, in piedi nel piccolo salotto rotondo davanti a una
tavola sulla quale erano serviti il tè e una cena fredda. Intorno al tavolo si erano raccolti
per ritemprare le forze tutti quelli che avevano trascorso la notte in casa del conte
Bezuchov. Pierre ricordava perfettamente quel piccolo salotto rotondo con gli specchi e i
tavolinetti. Durante i balli che si davano in casa del conte, Pierre, che non sapeva ballare,
amava starsene seduto in questa saletta degli specchi e osservare le signore in toilette da
ballo, con le perle e i brillanti che risaltavano sulle loro spalle nude, che passavano

                                                                                          98
www.writingshome.com
                               Lev Nicolaevic Tolstoj – Guerra e pace


attraverso la stanza e si guardavano negli specchi vivamente illuminati che ne
rimandavano più volte l'immagine. Adesso quella stessa sala era appena illuminata da due
candele e, in piena notte, erano posati in disordine su un tavolino un servizio da tè e alcuni
piatti; un gruppo eterogeneo di persone che non avevano certo l'aria di chi prende parte a
una festa, sedeva parlando sottovoce, e ogni loro movimento, ogni parola rivelava come
nessuno dimenticasse ciò che stava succedendo e doveva ancora succedere nella camera
da letto. Pierre si astenne dal mangiare, sebbene ne avesse molta voglia. Si voltò a
guardare interrogativamente la sua guida e vide che in punta di piedi essa usciva per
tornare nella sala da ricevimento dov'erano rimasti il principe Vasilij e la principessina più
anziana. Pierre pensò che anche questo dovesse avvenire, e dopo aver indugiato ancora un
poco la seguì. Anna Michajlovna era in piedi accanto alla principessina e tutt'e due
parlavano contemporaneamente con un concitato mormorio.

       «Permettete, principessa, che io sappia da me cosa occorre e cosa non occorre,»
diceva la principessina, evidentemente in preda alla stessa agitazione in cui si trovava
quando aveva sbattuto la porta della sua stanza.

       «Ma cara principessina,» diceva con voce mite e molta forza persuasiva Anna
Michajlovna, sbarrando la strada della camera da letto e non lasciando passare la
principessina, «non sarà troppo affaticante per il povero zio, che in questo momento ha
tanto bisogno di riposo? In momenti come questi parlare di cose mondane, mentre la sua
anima è già preparata...»

       Il principe Vasilij se ne stava seduto in poltrona, nella posizione che gli era
familiare, con le gambe accavallate. Le sue mascelle trasalivano violentemente, e quando si
rilasciavano sembravano più grosse verso il basso; ma egli aveva l'aria di non prendere
interesse alla conversazione delle due signore.

       «Voyons, ma bonne Anna Michajlovna, laissez faire Catiche. Voi sapete quanto le voglia
bene il conte.»

       «Io non so nemmeno che cosa ci sia in questa carta,» diceva la principessina
rivolgendosi al principe Vasilij e mostrando il portafoglio a mosaico che teneva fra le
mani. «So soltanto che il vero testamento è nel suo bureau, mentre questa carta
dimenticata...»

       E avrebbe voluto scansare Anna Michajlovna, ma questa con un piccolo balzo le
sbarrò nuovamente la strada.



                                                                                           99
www.writingshome.com
                                Lev Nicolaevic Tolstoj – Guerra e pace


       «Sì, lo so, cara, buona principessina,» disse Anna Michajlovna afferrando il
portafoglio con tale energia, da lasciar credere che non avrebbe lasciata tanto presto la
presa. «Cara principessina, ve ne prego, ve ne supplico, abbiate pietà di lui. Je vous en
conjure...»

       La principessina taceva. Si udiva soltanto il rumore prodotto dagli sforzi delle due
donne per disputarsi il portafoglio. Si capiva che se la principessina avesse parlato, si
sarebbe espressa in termini poco lusinghieri per Anna Michajlovna. Anna Michajlovna
stringeva forte, ma la voce conservava nondimeno il suo tono mellifluo e la sua
morbidezza.

       «Pierre, venite qui, amico mio. Io penso che lui non sia di troppo in un consiglio di
famiglia: nevvero, principe?»

       «Ma voi perché state zitto, mon cousin?» gridò improvvisamente la principessina
così forte che nel salotto la sentirono e furono sbigottiti dalla sua voce. «Perché state zitto
quando Dio sa chi si permette d'immischiarsi e di fare scenate sulla soglia della camera di
un moribondo? Intrigante!» sibilò con astio, e con tutta la sua forza diede uno strattone al
portafoglio. Ma Anna Michajlovna fece subito qualche passo per non restare indietro
rispetto al portafoglio e le afferrò il braccio.

       «Oh!» disse il principe Vasilij alzandosi dalla poltrona, in tono di rimprovero e di
stupore. «C'est ridicule. Voyons. Lasciate. Dico a voi.»

       La principessina lasciò la presa.

       «Anche voi!»

       Anna Michajlovna non gli diede retta.

       «Lasciate, vi dico. Mi incarico di tutto io. Andrò io e gliene parlerò. Io, ho detto. E
voi non occupatevene più.»

       «Mais, mon prince,» disse Anna Michajlovna, «dopo un così gran sacramento dategli
un momento di pace. Voi che ne pensate, Pierre?» aggiunse rivolgendosi al giovane che,
fattosi dappresso, guardava con stupore il volto incollerito della principessina che aveva
rinunciato a ogni contegno e le mascelle frementi del principe Vasilij.

       «Ricordatevi che risponderete di tutte le conseguenze,» disse severamente il
principe Vasilij, «voi non sapete quello che fate.»



                                                                                           100
www.writingshome.com
                                    Lev Nicolaevic Tolstoj – Guerra e pace


       «Siete    una        donna     abominevole!»        strillò   la      principessina   scagliandosi
inaspettatamente contro Anna Michajlovna e strappandole la borsa.

       Il principe Vasilij chinò la testa e spalancò le braccia.

       In quell'istante la porta - quella terribile porta che Pierre aveva guardato così a
lungo e che di solito si apriva così lentamente - venne spalancata di colpo con rumore,
andando a sbattere contro la parete, e la seconda delle principessine ne uscì fuori di corsa e
batté le mani l'una contro l'altra.

       «Ma che cosa fate?» proferì disperatamente, «Il s'en va et vous me laissez seule.»

       La principessina più anziana lasciò cadere il portafoglio. Anna Michajlovna fu lesta
a chinarsi e, afferrato l'oggetto tanto disputato, corse nella camera da letto. La
principessina più anziana e il principe Vasilij, tornando alla realtà, la seguirono. Pochi
minuti dopo, ne uscì la principessina più anziana, col volto pallido e teso e il labbro
inferiore stretto fra i denti. Alla vista di Pierre la sua faccia espresse un incontenibile
rancore.

       «Ebbene, rallegratevi ora,» disse, «questo è ciò che vi aspettavate.»

       E scoppiando in singhiozzi, si coprì il viso col fazzoletto e corse fuori della stanza.

       Dopo la principessina uscì il principe Vasilij. Barcollando, arrivò fino al divano sul
quale era seduto Pierre e vi si lasciò cadere nascondendosi gli occhi con una mano. Pierre
notò che egli era pallido e che la mascella inferiore era scossa da un fremito spasmodico
come in un brivido febbrile.

       «Ah, mio caro,» disse, dopo aver afferrato Pierre per un gomito; e nella sua voce
c'erano una sincerità e una debolezza che in lui Pierre non aveva mai notato prima
d'allora. «Quanti peccati, quanti inganni si commettono; e tutto perché? Io ho più di
sessant'anni, amico mio... Io... Tutto finisce con la morte, tutto. La morte è spaventosa.» E
scoppiò a piangere.

       Anna Michajlovna uscì per ultima. Si avvicinò a Pierre a piccoli passi silenziosi.

       «Pierre...» disse.

       Pierre la guardò con aria interrogativa. Lei baciò in fronte il giovane, inumidendolo
di lacrime. Poi tacque un istante.

       «Il n'est plus...»

                                                                                                     101
www.writingshome.com
                                 Lev Nicolaevic Tolstoj – Guerra e pace


       Pierre la guardava attraverso gli occhiali.

       «Allons, je vous reconduirai. Tâchez de pleurer. Rien ne soulage, comme les larmes.»

       Lo accompagnò in un salotto buio e Pierre fu contento che nessuno, lì, potesse
vedere il suo viso. Anna Michajlovna lo lasciò solo, e quando tornò, Pierre dormiva di un
sonno profondo, con la testa appoggiata su un braccio.

       Il mattino dopo Anna Michajlovna disse a Pierre:

       «Oui, mon cher, c'est une grande perte pour nous tous. Je ne parle pas de vous. Mais Dieu
vous soutiendra, vous êtes jeune et vous voilà à la tête d'une immense fortune, je l'espère. Le
testament n'a pas été encore ouvert. Je vous connais assez pour savoir que cela ne vous tournera pas
la tête, mais cela vous impose des devoirs, et il faut être homme»

       Pierre taceva.

       «Peut-être plus tard je vous dirai, mon cher, que si je n'avais pas été là, Dieu sait qui serait
arrivé. Vous savez, mon oncle avant-hier encore me promettait de ne pas oublier Boris. Mais il n'a
pas eu le temps. J'espère, mon cher ami, que vous replirez le désir de votre père.»

       Pierre non aveva capito nulla e, arrossendo di timidezza, aveva fissato in silenzio la
principessa Anna Michajlovna. Dopo aver parlato con Pierre, lei si recò in casa Rostov e
andò a dormire. Destatasi nel corso della mattinata, si alzò e raccontò ai Rostov e a tutti i
conoscenti i particolari della morte del conte Bezuchov. Diceva che il conte era morto
proprio come lei desiderava morire, che la sua fine era stata non soltanto commovente, ma
anche edificante; l'ultimo incontro, poi, tra padre e figlio era stato così toccante che lei non
poteva rievocarlo senza piangere e che non sapeva chi avesse tenuto un più nobile
contegno in quei momenti terribili: se il padre, che si era ricordato di tutto e di tutti negli
ultimi istanti e aveva detto parole così commoventi al figlio, oppure Pierre, che straziava
l'anima, tanto appariva abbattuto, ma nonostante questo si sforzava di nascondere la sua
tristezza per non affliggere il padre. «C'est pénible, mais cela fait du bien: ça élève l'âme de voir
des hommes, comme le vieux comte et son digne fils,» disse. Con disapprovazione raccontava
anche delle azioni della principessina e del principe Vasilij, ma a patto del massimo
segreto e in un sussurro.



XXII




                                                                                                   102
www.writingshome.com
                                Lev Nicolaevic Tolstoj – Guerra e pace


       A Lysye Gory, la tenuta del principe Nikolaj Andreeviè Bolkonskij, si attendeva da
un giorno all'altro l'arrivo del giovane principe Andrej con la principessa; ma l'attesa non
alterava in nulla l'ordine armonioso della giornata in casa del vecchio principe. Il
généralen-chef principe Nikolaj Andreeviè, soprannominato in società le roi de Prusse, dal
tempo in cui durante il regno dello zar Paolo era stato relegato in campagna, era vissuto
nella sua Lysye Gory senza più uscirne, insieme a sua figlia, la principessina Mar'ja e alla
sua dama di compagnia M.lle Bourienne. Anche durante il regno del nuovo zar, sebbene
fosse stato autorizzato a recarsi a Mosca e a Pietroburgo aveva continuato a vivere in
campagna senza mai allontanarsene; diceva che se qualcuno aveva bisogno di lui, anche
da Mosca poteva benissimo percorrere le centocinquanta verste che portavano a Lysye
Gory, e che lui, dal canto suo, non aveva bisogno di niente e di nessuno. Era solito ripetere
che esistono solo due fonti dei vizi umani: l'ozio e la superstizione, e che ci sono soltanto
due virtù: l'attività e l'intelligenza. Si era occupato lui stesso dell'educazione di sua figlia e,
per sviluppare in lei le due principali virtù, le dava lezioni d'algebra e di geometria e
aveva diviso tutta la sua vita in una successione ininterrotta di occupazioni. Egli stesso era
sempre impegnato, ora a scrivere le sue memorie, ora in calcoli d'alta matematica, ora a
rifinire tabacchiere al tornio, ora nei lavori in giardino o nella sorveglianza dei lavori delle
costruzioni che nella sua tenuta non s'interrompevano mai. Siccome la condizione
fondamentale dell'attività è l'ordine, nel suo modo di vivere l'ordine era spinto fino
all'estremo della precisione. Le sue comparse a tavola avvenivano sempre nelle stesse
invariabili circostanze: non soltanto alla stessa precisa ora, ma addirittura allo stesso
minuto. Con le persone che lo circondavano, dalla figlia ai servitori, il principe era aspro e
sempre molto esigente; cosicché, pur non essendo cattivo, incuteva un timore e un rispetto
che non avrebbe ottenuto facilmente nemmeno il più crudele degli uomini. Sebbene fosse
a riposo e non avesse ormai più alcuna autorità negli affari di Stato, ogni nuovo capo del
governatorato entro il cui territorio si trovava la tenuta del principe, reputava suo dovere
andarlo ad ossequiare, e né più né meno come l'architetto, il giardiniere o la principessina
Mar'ja, doveva attendere l'ora designata nella quale il principe sarebbe apparso nel grande
studio. E ognuno, in quel salone, provava lo stesso sentimento di rispetto e perfino di
paura, quando si apriva l'enorme e altissima porta e, in parrucca incipriata, appariva la
non alta figura del vecchio con le piccole mani magre e asciutte e le grigie sopracciglia
spioventi che talvolta, quando egli si aggrondava, celavano il lampo degli occhi scintillanti
e ancor giovanili.

       Il giorno dell'arrivo della giovane coppia, la principessina Mar'ja entrò come al
solito nello studio, all'ora mattutina stabilita, per il saluto giornaliero al padre. Timorosa si
fece il segno della croce e recitò dentro di sé una preghiera. Ogni giorno entrava nello

                                                                                               103
www.writingshome.com
                                  Lev Nicolaevic Tolstoj – Guerra e pace


studio e ogni giorno recitava una preghiera affinché quell'incontro quotidiano si svolgesse
felicemente.

       Il vecchio servitore incipriato seduto nello studio si alzò con un movimento
silenzioso e disse in un bisbiglio: «Accomodatevi.»

       Di dietro la porta si udiva il rumore regolare del tornio. La principessina s'inoltrò
timidamente oltre la porta, che si apriva dolce e scorrevole, e sostò sulla soglia. Il principe
lavorava al tornio. Si volse a guardare e continuò nel suo lavoro.

       L'immenso studio era pieno di oggetti, e si capiva che venivano continuamente
adoperati. La grande tavola sulla quale erano posati libri e planimetrie di edifici, gli alti
armadi a vetri della biblioteca con le chiavi agli sportelli, una tavola alta per scrivere
stando in piedi, sopra la quale c'era un quaderno spalancato, il tornio con gli arnesi ben
disposti e con i trucioli sparpagliati attorno; tutto rivelava un'attività costante, varia e
ordinata. Dai movimenti del piccolo piede, calzato in uno stivaletto tartaro ricamato
d'argento, dal fermo premere della mano magra e muscolosa si avvertiva ancora nel
principe il vigore saldo e tenace di una vegeta vecchiaia. Dopo alcuni giri, egli staccò il
piede dal pedale del tornio, soffregò lo scalpello, lo gettò in una sacca di cuoio applicata al
tornio e, avvicinatosi alla tavola, chiamò a sé la figlia. Egli non benediceva mai i suoi figli;
offerse la guancia ispida, quel giorno non ancora sbarbata, e si limitò a dire, dopo averla
guardata in modo severo e carico al contempo di affettuosa attenzione:

       «Stai bene?... be', siediti allora!»

       Prese il quaderno di geometria scritto di suo pugno e avvicinò con il piede la
propria poltrona.

       «Per domani!» disse, cercando rapidamente la pagina e segnando da un paragrafo
all'altro con l'unghia robusta.

       La principessina si chinò verso il tavolo sopra il quaderno.

       «Aspetta, c'è una lettera per te,» disse improvvisamente il vecchio. Tolse da una
sacca una busta vergata da mano femminile, e la gettò sulla tavola.

       Alla vista della lettera la faccia della principessina si coperse di macchie rosse. La
prese in fretta e si chinò verso di essa.

       «Da parte di Eloisa?» domandò il principe mettendo in mostra con un freddo
sorriso i denti giallastri, ancora forti.

                                                                                            104
www.writingshome.com
                               Lev Nicolaevic Tolstoj – Guerra e pace


       «Sì, è di Julie,» disse la principessina con un timido sguardo e un timido sorriso.

       «Due lettere le lascerò ancora passare, ma la terza la leggerò,» disse severamente il
principe. «Temo che vi scriviate delle stupidaggini. La terza la leggerò.»

       «Leggete anche questa, se volete, mon père,» rispose la principessina, arrossendo
ancora di più e porgendogli la lettera.

       «La terza, ho detto la terza,» gridò recisamente il principe, respingendo la lettera; e,
appoggiatosi al tavolo, spostò il quaderno con le figure di geometria.

       «Dunque, egregia signorina,» cominciò il vecchio, chinandosi sopra il quaderno,
vicinissimo alla figlia, e poggiando una mano sullo schienale della seggiola sulla quale
essa sedeva, cosicché la principessina si sentiva avvolta da ogni parte in quell'odore del
padre, un odore di tabacco acre e senile, che conosceva da tanto tempo. «Dunque, egregia
signorina, questi triangoli sono eguali; degnati di vedere, l'angolo abc...»

       La principessina sbirciava spaurita gli occhi del padre che scintillavano vicinissimi a
lei; sulla sua faccia le chiazze rosse si allargavano; si vedeva che non capiva nulla e aveva
tanta paura, che la paura le impediva di capire tutte le spiegazioni del padre, per chiare
che esse fossero. Fosse colpa del maestro o dell'allieva, fatto sta che ogni giorno si ripeteva
la stessa scena: alla principessina si confondeva la vista, essa non vedeva e non udiva
nulla; sentiva soltanto, vicinissimo a sé, l'asciutto viso del padre severo; sentiva il suo
respiro e il suo odore e pensava soltanto al modo di andarsene al più presto dallo studio e
cercare di capire il problema in camera sua in libertà. Il vecchio andava su tutte le furie:
scostava e avvicinava con fracasso la poltrona sulla quale era seduto; faceva uno sforzo per
dominarsi, ma quasi sempre finiva per scaldarsi, per imprecare, e talvolta scaraventava via
il quaderno.

       La principessina sbagliò la risposta.

       «E poi non saresti stupida!» gridò il principe allontanando il quaderno e volgendosi
rapidamente dall'altra parte, ma poi subito si alzò in piedi, prese a passeggiare, venne a
sfiorare con la mano i capelli della principessina e di nuovo si mise a sedere.

       Le si fece accosto e continuò la spiegazione.

       «Così non si può, principessina, così non si può,» disse, quando la principessina,
dopo aver preso e richiuso il quaderno con le lezioni assegnatele, già si preparava ad
andarsene. «La matematica è una grande cosa, illustre signorina. E io non voglio che tu
assomigli a tante nostre stupide signore. Abbi pazienza e finirai per amare la matematica.»
                                                                                             105
www.writingshome.com
                                   Lev Nicolaevic Tolstoj – Guerra e pace


Le diede un buffetto sulla guancia. «Vedrai che la scioccheria se ne andrà via dalla tua
testa.»

          Lei fece per andarsene, ma lui la fermò con un gesto e prese dalla tavola un libro
nuovo ancora intonso.

          «Eccoti qua una certa Chiave del mistero: te la manda la tua Eloisa. Religione. Io non
m'immischio nella fede di nessuno... Ho dato un'occhiata. Prendi. Adesso va', va'!» Le
diede un colpetto sulla spalla e le richiuse la porta alle spalle.

          La principessina Mar'ja tornò nella sua stanza con quell'espressione triste e spaurita
che di rado l'abbandonava, e rendeva ancor più brutto il suo viso smunto, che già non era
bello. Sedette alla sua scrivania tutta adorna di ritratti in miniatura e ingombra di quaderni
e di libri. La principessa era disordinata quanto suo padre era ordinato. Posò il quaderno
di geometria e dissuggellò con impazienza la lettera. Era della più intima amica d'infanzia
della principessina; quella stessa Julie Karagina che si trovava alla festa d'onomastico in
casa Rostov. Julie scriveva:



          «Chère et excellente amie, quelle chose terrible et effrayante que l'absence! J'ai beau me dire
que la moitié de mon existence et de mon bonheur est en vous, que malgré la distance qui nous
sépare, nos coeurs sont unis par des liens indissolubles; le mien se révolte contre la destinée, et je ne
puis, malgré les plaisirs et les distractions qui m'entourent, vaincre une certaine tristesse cachée
que je ressens au fond du coeur depuis notre séparation. Pourquoi ne sommes-nous pas réunies
comme cet été dans votre grand cabinet sur le canapé bleu, le canapé à confidences? Pourquoi ne
puis-je, comme il y a trois mois, puiser de nouvelles forces morales dans votre regard si doux, si
calme et si pénétrant, regard que j'aimais tant et que je crois voir devant moi quand je vous écris?»



          Quando ebbe letto fino a questo punto, la principessina Mar'ja sospirò e si volse a
guardare il trumeau che stava alla sua destra. Lo specchio rifletté il corpo gracile e
sgraziato, il volto magro. Gli occhi, sempre tristi, adesso fissavano se stessi nello specchio
con particolare disperazione. «Lei mi lusinga,» pensò la principessina. Si volse e continuò
a leggere. Julie, tuttavia, non adulava la sua amica: gli occhi della principessina, grandi,
profondi e luminosi (talvolta sembrava che ne uscissero fasci di una calda luce), erano così
belli che spesso, nonostante la bruttezza complessiva del viso, diventavano più attraenti di
qualsiasi bellezza. Ma la principessina non vedeva mai la bella espressione che i suoi occhi
assumevano nei momenti in cui ella non pensava a se stessa. Come accade a tutti, non

                                                                                                     106
www.writingshome.com
                                  Lev Nicolaevic Tolstoj – Guerra e pace


appena si guardava allo specchio, la sua faccia assumeva un'espressione tesa e innaturale.
Continuò a leggere.



       «Tout Moscou ne parle que guerre. L'un de mes deux frères est déjà à l'étranger, l'autre est
avec la garde, qui se met en marche vers la frontière. Notre cher empereur a quitté Pétersbourg et, à
ce qu'on prétend, compte lui-même exposer sa précieuse existence aux chances de la guerre. Dieu
veuille que le monstre corsicain, qui détruit le repos de l'Europe, soit terrassé par l'ange que le
Tout-Puissant, dans Sa miséricorde, nous a donné pour souverain. Sans parler de mes frères, cette
guerre m'a privée d'une relation des plus chères à mon coeur. Je parle du jeune Nicolas Rostoff, qui
avec son enthousiasme n'a pu supporter l'inaction et a quitté l'université pour aller s'enrôler dans
l'armée. Eh bien, chère Marie, je vous avouerai que, malgré son extrême jeunesse, son départ pour
l'armée a été, un grand chagrin pour moi. Le jeune homme, dont je vous parlais cet été, a tant de
noblesse, de véritable jeunesse qu'on rencontre si rarement dans le siècle où nous vivons parmi nos
veillards de vingt ans. Il a surtout tant de franchise et de coeur. Il est tellement pur et poétique, que
mes relations avec lui, quelque passagères qu'elles fussent, ont été l'une des plus douces jouissances
de mon pauvre coeur, qui a déjà tant souffert. Je vous raconterai un jour nos adieux et tout ce qui
s'est dit en partant. Tout cela est encore trop frais. Ah, chère amie, vous êtes heureuse de ne pas
connaître ces jouissances et ces peines si poignantes. Vous êtes heureuse, puisque les dernières sont
ordinairement les plus fortes! Je sais fort bien, que le comte Nicolas est trop jeune pour pouvoir
jamais devenir pour moi quelque chose de plus qu'un ami, mais cette douce amitié, ces relations si
poétiques et si pures ont été un besoin pour mon coeur. Mais n'en parlons plus. La grande nouvelle
du jour qui occupe tout Moscou est la mort du vieux comte BEZUCHOV et son héritage. Figurez-
vous que les trois princesses n'ont reçu que très peu de chose, le prince Basile rien, et que c'est M.
Pierre qui a tout hérité, et qui pardessus le marché a été reconnu pour fils légitime, par consequent
comte BEZUCHOV et possesseur de la plus belle fortune de la Russie. On prétend que le prince
Basile a joué un très vilain rôle dans toute cette histoire et qu'il est reparti tout penaud pour
Pétersbourg.

       Je vous avoue, que je comprends très peu toutes ces affaires de legs et de testament; ce que je
sais, c'est que depuis que le jeune homme que nous connaissions tous sous le nom de M. Pierre tout
court est devenu comte BEZUCHOV et possesseur de l'une des plus grandes fortunes de la Russie,
je m'amuse fort à observer les changements de ton et des manières des mamans accablées de filles à
marier et des demoiselles elles-mêmes à l'ègard de cet individu, qui, par parenthèse, m'a paru
toujours être un pauvre sire. Comme on s'amuse depuis deux ans à me donner des promis que je ne
connais pas le plus souvent, la chronique matrimoniale de Moscou me fait comtesse
BEZUCHOVA. Mais vous sentez bien que je ne me soucie nullement de le devenir. A propos de

                                                                                                     107
www.writingshome.com
                                 Lev Nicolaevic Tolstoj – Guerra e pace


mariage,   savez-vous    que    tout   dernièrement     la   TANTE        EN   GÉNÉRAL,       ANNA
MICHAJLOVNA, m'a confié sous le sceau du plus grand secret un projet de mariage pour vous.
Ce n'est ni plus ni moins, que le fils du prince Basile, Anatole, qu'on voudrait ranger en le mariant
à une personne riche et distinguée, et c'est sur vous qu'est tombé le choix des parents. Je ne sais
comment vous envisagerez la chose, mais j'ai cru de mon devoir de vous en avertir. On le dit très
beau et très mauvais sujet; c'est tout ce que j'ai pu savoir sur son compte.

       Mais assez de bavardage comme cela. Je finis mon second feuillet, et maman me fait chercher
pour aller dîner chez les Apraksines. Lisez le livre mystique que je vous envoie, et qui fait fureur
chez nous. Quoiqu'il y ait des choses dans ce livre difficiles à atteindre avec la faible conception
humaine, c'est un livre admirable dont la lecture calme et élève l'âme. Adieu. Mes respects à
monsieur votre père et mes compliments a M.lle Bourienne. Je vous embrasse comme je vous aime.

       JULIE.



P.S. - DONNEZ-MOI DES NOUVELLES DE VOTRE FRÈRE ET DE SA CHARMANTE
PETITE FEMME.»



       La principessina rifletteva, sorridendo pensierosa, mentre il suo volto, rischiarato
dagli occhi luminosi, si trasformava completamente. Poi a un tratto si levò in piedi e con
passo pesante si avvicinò alla tavola. Prese dei fogli di carta e la sua mano cominciò a
percorrerla rapidamente. Così scriveva, in risposta:



       «Chère et excellente amie. Votre lettre du 13 m'a causé une grande joie. Vous m'aimez donc
toujours, ma poétique Julie. L'absence, dont vous dites tant de mal, n'a donc pas eu son influence
habituelle sur vous. Vous vous plaignez de l'absence - que devrais-je dire moi, si j'osais me plaindre,
privée de tous ceux qui me sont chers? Ah! si nous n'avions pas la religion pour nous consoler, la
vie serait bien triste. Pourquoi me supposez-vous un regard sévère, quand vous me parlez de votre
affection pour le jeune homme? Sous ce rapport je ne suis rigide que pour moi. Je comprends ces
sentiments chez les autres et si je ne puis les approuver, ne les ayant jamais ressentis, je ne les
condamne pas. Il me paraît seulement que l'amour chrétien, l'amour du prochain, l'amour pour ses
ennemis est plus méritoire, plus doux et plus beau, que ne le sont les sentiments que peuvent
inspirer les beaux yeux d'un jeune homme à une jeune fille poétique et aimante comme vous.



                                                                                                   108
www.writingshome.com
                                   Lev Nicolaevic Tolstoj – Guerra e pace


       La nouvelle de la mort du comte BEZUCHOV nous est pervenue avant votre lettre, et mon
père en a été très affecté. Il dit que c'était l'avant-dernier représentant du grand siècle, et qu'à
présent c'est son tour; mais qu'il fera son possible pour que son tour vienne le plus tard possible.
Que Dieu nous garde de ce terrible malheur! Je ne puis partager votre opinion sur Pierre que j'ai
connu enfant. Il me paraissait toujours avoir un coeur excellent, et c'est la qualité que j'estime le
plus dans les gens. Quant à son héritage et au rôle qu'y a joué le prince Basile, c'est bien triste pour
tous les deux. Ah! chère amie, la parole de notre divin Sauveur qu'il est plus aisé à un chameau de
passer par le trou d'une aiguille, qu'il ne l'est à un riche d'entrer dans le royaume de Dieu, cette
parole est terriblement vraie; je plains le prince Basile et je regrette encore davantage Pierre. Si
jeune et accablé de cette richesse, que de tentations n'aura-t-il pas à subir! Si on me demandait ce
que je désirerais le plus au monde, ce serait d'être plus pauvre que le plus pauvre des mendiants.
Mille grâces, chère amie, pour l'ouvrage que vous m'envoyez, et qui fait si grande fureur chez vous.
Cependant, puisque vous me dites qu'au milieu de plusieurs bonnes choses il y en a d'autres que la
faible conception humaine ne peut atteindre, il me paraît assez inutile de s'occuper d'une lecture
inintelligible, qui par la même ne pourrait être d'aucun fruit. Je n'ai jamais pu comprendre la
passion qu'ont certaines personnes de s'embrouiller l'entendement, en s'attachant à des livres
mystiques qui n'élèvent que des doutes dans leurs esprits, exaltent leur imagination et leur donnent
un caractère d'exagération tout à fait contraire à la simplicité chrétienne. Lisons les Apôtres et
l'Evangile. Ne cherchons pas à pénétrer ce que ceux-là renferment de mystérieux, car, comment
oserions-nous, misérables pécheurs que nous sommes, prétendre à nous initier dans les secrets
terribles et sacrés de la Providence, tant que nous portons cette dépouille charnelle qui élève entre
nous et l'Eternel un voile impénétrable? Bornons nous donc à étudier les principes sublimes que
notre divin Sauveur nous a laissé pour notre conduite ici-bas; cherchons à nous y conformer el à les
suivre, persuadons-nous que moins nous donnons d'essor à notre faible esprit humain et plus il est
agréable a Dieu, qui rejette toute science ne venant pas de Lui; que moins nous cherchons à
approfondir ce qu'il Lui a plu de dérober à notre connaissance, et plutôt Il nous en accordera la
découverte par Son divin esprit.

       Mon père ne m'a pas parlé du prétendant, mais il m'a dit seulement qu'il a reçu une lettre
et attendait une visite du prince Basile. Pour ce qui est du projet de mariage qui me regarde, je vous
dirai, chère et excellente amie, que le muriage, selon mói, est une institution divine à laquelle il faut
se conformer. Quelque pénible que cela soit pour moi, si le Tout-Puissant m'impose jamais les
devoirs d'épouse et de mère, je tâcherai de les remplir aussi fidèlement que je pourrai, sans
m'inquiéter de l'examen de mes sentiments à l'égard de celui qu'il me donnera pour époux.

       J'ai reçu une lettre de mon frère, qui m'annonce san arrivée à LYSYE GORY avec sa
femme. Ce sera une joie de courte durée, puisqu'il nous quitte pour prendre part à cette
malheureuse guerre, à laquelle nous sommes entrainés Dieu sait comment et pourquoi. Non
                                                                                                     109
www.writingshome.com
                                 Lev Nicolaevic Tolstoj – Guerra e pace


seulement chez vous au centre des affaires et du monde on ne parle que de guerre, mais ici, au
milieu de ces travaux champêtres et de ce calme de la nature que les citadins se représentent
ordinairement à la campagne, les bruits de la guerre se font entendre et sentir péniblement. Mon
père ne parle que marche et contremarche, choses auxquelles je ne comprends rien; et avant-hier, en
faisant ma promenade habituelle dans la rue du village, je fus témoin d'une scène déchirante...
C'était un convoi des recrues enrôlés chez nous et expédiés pour l'armée... Il fallait voir l'état dans
lequel se trouvaient les mères, les femmes, les enfants des hommes qui partaient et entendre les
sanglots des uns et des autres! On dirait que l'humanité a oublié les lois de son divin Sauveur Qui
prêchait l'amour et le pardon des offenses, et qu'elle fait consister son plus grand mérite dans l'art
de s'entretuer.

        Adieu, chère et excellente amie, que notre divin Sauveur et Sa très Sainte Mère vous aient
en Leur sainte et puissante garde.

        MARIE.»



        «Ah, vous expédiez le courrier, princesse, moi j'ai déjà expédié le mien. J'ai écrit à ma
pauvre mère,» disse frettolosamente M.lle Bourienne, con una voce gradevole e pastosa,
arrotando la erre e portando nell'atmosfera raccolta, triste e velata della principessina
Mar'ja un mondo tutto diverso, spensieratamente allegro e soddisfatto di sé.

        «Princesse, il faut que je vous prévienne,» soggiunse poi, abbassando la voce, «le prince
a eu une altercation,» disse altercation con un'erre particolarmente arrotata e ascoltandosi
con piacere «une altercation avec Michel Ivanoviè. Il est de très mauvaise humeur, très morose.
Soyez prévenue, vous savez...»

        «Ah! chère amie,» rispose la principessina Mar'ja, «je vous ai priée de ne jamais me
prévenir de l'humeur dans laquelle se trouve mon père. Je ne me permets pas de le juger, et je ne
voudrais pas que les autres le fassent.»

        La principessina diede un'occhiata all'orologio e, accortasi che aveva già perduto
cinque minuti del tempo che doveva dedicare al clavicembalo, si avviò spaventata verso la
stanza dei divani. Fra le dodici e le due, in conformità all'ordine stabilito per la giornata, il
principe riposava e la principessina suonava il clavicembalo.



XXIII


                                                                                                   110
www.writingshome.com
                                Lev Nicolaevic Tolstoj – Guerra e pace




       Il canuto cameriere sedeva sonnecchiando e prestando ascolto al russare del
principe nel grande studio. Dall'ala più lontana della casa, al di là delle porte chiuse,
giungevano i difficili passaggi di una sonata di Djussek, ripetuti fino a venti volte.

       In quel momento, alla scalinata d'ingresso giunsero una carrozza e un calesse. Dalla
carrozza scese il principe Andrej, aiutò la sua piccola moglie a smontare e la fece passare
avanti. Il canuto Tichon, in parrucca, affacciandosi dalla porta del vestibolo, riferì con un
bisbiglio che il principe stava riposando e chiuse in fretta la porta. Tichon sapeva che né
l'arrivo del figlio né qualsiasi altro avvenimento, per quanto straordinario, dovevano
violare l'ordine della giornata. Evidentemente il principe Andrej lo sapeva altrettanto
bene. Guardò l'orologio, come per controllare se fossero mutate le abitudini del padre
durante il periodo in cui non l'aveva più veduto e, convintosi che non erano mutate, si
rivolse alla moglie:

       «Fra venti minuti si alzerà. Andiamo dalla principessina Mar'ja,» disse.

       La piccola principessa era ingrossata negli ultimi tempi, ma il suo sguardo non era
mutato, e il labbro un po' corto ombreggiato di peluria si levava sempre nel sorriso allo
stesso modo allegro e leggiadro.

       «Mais c'est un palais,» disse al marito, guardandosi attorno con l'espressione con cui
si tessono le lodi di una festa da ballo a un padrone di casa. «Allons, vite, vite!...»
Guardandosi attorno sorrideva a Tichon, al marito e al cameriere che li accompagnava.
«C'est Marie qui s'exerce? Allons doucement, il faut la surprendre.» Il principe Andrej la
seguiva con un'espressione di compassata mestizia.

       «Sei invecchiato, Tichon,» disse al vecchio che gli baciava la mano.

       Prima che giungessero nella stanza da cui usciva il suono del clavicembalo, da una
porta laterale saltò fuori la graziosa francesina, la bionda M.lle Bourienne. Pareva
impazzita dall'entusiasmo.

       «Ah! quel bonheur pour la princesse,» si mise a dire. «Enfin! Il faut que je la prévienne.»

       «Non, non, de grâce... Vous êtes mademoiselle Bourienne, je vous connais déjà par l'amitié
que vous porte ma bellesoeur,» disse la principessa scambiando un bacio con lei. «Elle ne nous
attend pas?»




                                                                                                111
www.writingshome.com
                                 Lev Nicolaevic Tolstoj – Guerra e pace


       Si avvicinarono alla porta della stanza dei divani, dalla quale giungeva il suono di
un passaggio già più volte ripetuto. Il principe Andrej si fermò e si accigliò come se si
attendesse qualcosa di spiacevole.

       La principessa entrò. Il passaggio venne interrotto a mezzo. Si udì un grido, poi il
passo pesante della principessina Mar'ja e uno schioccare di baci. Quando entrò il principe
Andrej, la principessa e la principessina, che si erano viste una volta sola e per breve
tempo alle nozze del principe Andrej, stando abbracciate, tenevano le labbra premute
nello stesso punto dove si erano posate al primo istante. M.lle Bourienne accanto a loro, si
premeva le mani sul cuore e sorrideva con espressione adorante, evidentemente pronta a
piangere come a ridere. Il principe Andrej si strinse nelle spalle e aggrottò le sopracciglia
come le aggrottano gli intenditori di musica quando sentono una nota stonata. Poi le due
donne si lasciarono; ma subito, come se avessero temuto di perder tempo, si presero per le
mani e cominciarono a baciarsi; poi si staccarono per riprendere a baciarsi a vicenda sul
viso. Alla fine, del tutto inaspettatamente per il principe Andrej, scoppiarono a piangere
tutte e due e cominciarono a baciarsi da capo. Anche M.lle Bourienne piangeva. Il principe
Andrej era visibilmente imbarazzato, ma per le due donne quel pianto sembrava un fatto
assolutamente naturale, come se non avessero nemmeno concepito che quell'incontro
potesse avvenire altrimenti.

       «Ah! chère!... Ah! Marie!...» esclamarono tutt'a un tratto insieme le due donne, e
risero. «J'ai révé cette nuit...» «Vous ne nous attendiez donc pas?... Ah! Marie, vous avez
maigri...» «Et vous avez repris...»

       «J'ai tout de suite reconnu madame la princesse,» interloquì M.lle Bourienne.

       «Et moi qui ne me doutais pas!...» esclamò la principessina Mar'ja. «Ah! André, je ne
vous voyais pas.»

       Il principe Andrej scambiò un bacio con la sorella tenendo la mano di lei nella sua e
le disse che era sempre la stessa pleurnicheuse. La principessina Mar'ja si volse verso il
fratello, fermò sul viso del principe Andrej il suo sguardo caldo, mite e amoroso fra le
lacrime dei grandi occhi irradianti, in quel momento magnifici.

       La principessa parlava senza posa. Ogni tanto il corto labbro superiore soffuso di
peluria s'abbassava per un istante, sfiorava quand'era necessario il labbro inferiore
vermiglio e di nuovo si schiudeva in un sorriso che brillava nel balenio dei denti e negli
occhi. La principessa raccontò un caso che le era accaduto sulla Spasskaja Gora, che aveva
messo a repentaglio il suo stato di gravidanza; poi, subito dopo, disse che aveva lasciato
tutti i suoi vestiti a Pietroburgo e Dio sa che cosa avrebbe potuto indossare, lì in
                                                                                         112
www.writingshome.com
                                Lev Nicolaevic Tolstoj – Guerra e pace


campagna; che Andrej era così cambiato, che Kitty Odyncova aveva sposato un vecchio, e
che c'era un fidanzato per la principessa Mar'ja pour tout de bon, ma che di questo
avrebbero parlato più tardi. La principessina Mar'ja continuava a guardare in silenzio suo
fratello e i suoi bellissimi occhi erano colmi d'amore e di tristezza. Si vedeva che ora lei era
presa da un corso di pensieri diverso, tutto suo, lontano dai discorsi della cognata. Nel
pieno del resoconto dell'ultima festa a Pietroburgo ella si rivolse al fratello:

       «E tu hai proprio deciso di partire per la guerra, André?» chiese con un sospiro.

       Anche Lise sospirò.

       «Forse domani stesso,» rispose il fratello.

       «Il m'abandonne ici, et Dieu sait pourquoi, quand il aurait pu avoir de l'avancement ...»

       La principessina Mar'ja non l'ascoltò sino alla fine e, continuando a seguire il filo dei
propri pensieri, si rivolse alla cognata accennando al suo ventre con occhi affettuosi:

       «È certo?» disse.

       Il viso della principessa mutò. Ella ebbe un sospiro.

       «Sì, è certo,» disse. «Sapessi, ho tanta paura...»

       Il suo piccolo labbro si abbassò. Accostò il viso a quello della cognata e
improvvisamente scoppiò di nuovo in lacrime.

       «Ha bisogno di riposo,» disse il principe Andrej accigliandosi. «Non è vero, Lise?
Portala in camera sua e io intanto andrò da papà. Come va? Sempre lo stesso?»

       «Sempre, sempre lo stesso; non so che impressione farà a te,» rispose gioiosa la
principessina.

       «E sempre quegli orari, quelle passeggiate per i viali? E il tornio?» domandò il
principe Andrej con un sorriso appena accennato che mostrava come, nonostante l'amore e
la stima per il padre, ne conoscesse tutte le debolezze.

       «Sì, sempre gli stessi orari, e il tornio; e anche la matematica e le lezioni di
geometria,» rispose con allegria la principessina Mar'ja, come se quelle lezioni fossero una
delle cose più divertenti della sua vita.

       Quando furono passati quei venti minuti che ancora mancavano prima dell'ora in
cui il vecchio principe si alzava, Tichon venne a chiamare il giovane principe. In onore

                                                                                                   113
www.writingshome.com
                               Lev Nicolaevic Tolstoj – Guerra e pace


dell'arrivo del figlio il vecchio fece un'eccezione nella sua regola di vita: ordinò di
ammetterlo nel suo appartamento mentre egli si vestiva per il pranzo. Il principe si vestiva
all'antica: caffettano e parrucca incipriata. E, nel momento in cui il principe Andrej (non
con l'espressione annoiata e le maniere che assumeva nei salotti, ma col viso animato che
aveva quando discorreva con Pierre) entrò nella camera del padre, il vecchio era in
accappatoio, nel gabinetto da toilette, e sedeva in una larga poltrona foderata di
marocchino e porgeva la testa alle mani di Tichon.

       «Ah, ecco il guerriero! Vuoi debellare Bonaparte?» disse il vecchio, e scosse la testa
incipriata per quanto glielo permetteva la treccia già avviata che si trovava nelle mani di
Tichon. «Almeno tu, vedi di trattarlo come si deve, altrimenti potrà ben presto annoverare
anche noi fra i suoi sudditi. Come stai?» e gli offrì la guancia.

       Il vecchio era di buon umore dopo il sonno che precedeva il pranzo. (Diceva che il
sonno dopo il pranzo è d'argento, mentre quello prima del pranzo è d'oro.) Di sotto le sue
folte sopracciglia spioventi fissò allegramente suo figlio. Il principe Andrej si avvicinò e
baciò il padre sulla guancia indicatagli. Non replicò al tema di conversazione prediletto da
suo padre: canzonare i militari del giorno d'oggi e soprattutto Bonaparte.

       «Sì, son venuto a trovarvi, batjuška, e con la moglie incinta,» disse il principe Andrej
seguendo con occhi rispettosi e pieni d'animazione ogni mossa nei lineamenti del volto
paterno. «Come va la vostra salute?»

       «Mio caro, solo gli stupidi e i viziosi si ammalano. Tu però mi conosci: dalla mattina
alla sera sono occupato, sobrio, e quindi sano.»

       «Grazie a Dio;» rispose il figlio sorridendo.

       «Dio non c'entra niente. Su, racconta,» proseguì il vecchio ritornando al suo cavallo
di battaglia, «come vi hanno insegnato i tedeschi, a battervi contro Bonaparte secondo
questa nuova scienza chiamata strategia?»

       Il principe Andrej sorrise.

       «Lasciatemi riprender fiato,» disse con un sorriso che mostrava come le debolezze
del padre non gli impedissero di stimarlo e di volergli bene. «Non mi sono ancora neppure
cambiato d'abito.»

       «Bugie, bugie,» cominciò a gridare il vecchio scuotendo la treccina della parrucca
per provare se fosse attorta saldamente e afferrando il figlio per un braccio.
«L'appartamento per tua moglie è pronto. Mar'ja ve la condurrà e le mostrerà tutto e farà
                                                                                           114
www.writingshome.com
                                Lev Nicolaevic Tolstoj – Guerra e pace


un sacco di chiacchiere. Ma queste sono cose loro, cose di donne. Sono contento che lei sia
qui. Siediti, racconta. Capisco l'armata di Michel'son, di Tolstoj. Pare... uno sbarco
simultaneo... E l'armata meridionale che cosa farà? La Prussia, la neutralità... questo lo so.
Ma l'Austria?» disse, alzandosi dalla poltrona e camminando per la stanza insieme con
Tichon che correva e gli passava i vari capi di vestiario. «E la Svezia? Come traverseranno
la Pomerania?»

      Davanti alle domande perentorie del padre, il principe Andrej cominciò a esporre il
piano operativo della prevista campagna, dapprima di malavoglia, poi animandosi
sempre più e, per abitudine, passando senza accorgersene dal russo al francese nel mezzo
del racconto. Riferì che un'armata di novantamila uomini doveva minacciare la Prussia per
costringerla a uscire dalla neutralità e trascinarla nella guerra, che una parte di quelle
truppe doveva congiungersi a Štral'zund con le truppe svedesi, che duecentoventimila
austriaci assieme a centomila russi avrebbero operato in Italia e sul Reno, e che
cinquantamila russi e cinquantamila inglesi sarebbero sbarcati a Napoli, e che pertanto
un'armata di cinquecentomila uomini complessivi avrebbe attaccato da varie parti i
francesi. Il vecchio principe non manifestò il minimo interesse per quelle notizie, come se
non avesse ascoltato e, continuando a vestissi camminando su e giù, per tre volte lo
interruppe bruscamente. A un certo punto prese addirittura a gridare:

      «Il bianco! Il bianco!»

      Ciò significava che Tichon non gli aveva dato il gilet che lui voleva. La seconda
volta si fermò e domandò:

      «Partorirà presto?» E, dopo aver scosso la testa in segno di rimprovero, disse:
«Male! Continua, continua.»

      La terza volta, mentre il principe Andrej stava ultimando la sua descrizione, il
vecchio si mise a cantare con voce stonata e senile: «Malbroug s'en va-t-en guerre, Dieu sait
quand reviendra.»

      Anche il figlio sorrise. «Non dico che si tratti di un piano che riscuota la mia
approvazione,» disse il principe Andrej, «vi ho semplicemente raccontato come stanno le
cose. Napoleone ha già elaborato un suo piano non peggiore di questo.»

      «Be', non mi hai raccontato niente di nuovo.» E il vecchio proferì fra sé in modo
pensieroso e precipitoso: «Dieu sait quand reviendra. Va' in sala da pranzo.»




                                                                                          115
www.writingshome.com
                               Lev Nicolaevic Tolstoj – Guerra e pace


XXIV



       All'ora stabilita, incipriato e sbarbato, il principe entrò in sala da pranzo dove lo
attendevano la nuora, la principessina Mar'ja, M.lle Bourienne e il suo architetto, che lui
ammetteva a tavola per uno strano capriccio, sebbene per la sua condizione sociale
quell'uomo insignificante non potesse in alcun modo contare su un tale onore. Il principe,
che nella vita si atteneva rigorosamente alla distinzione dei ceti e di rado ammetteva a
tavola anche i più importanti funzionari del governatorato, con l'architetto Michail
Ivanoviè, che si soffiava il naso in un angolo dentro un fazzoletto a quadri, s'era proposto
a un tratto di dimostrare che tutti gli uomini sono eguali e più d'una volta aveva
ammonito sua figlia che Michajl Ivanoviè non era per nulla peggiore di lui e di lei. Così, a
tavola il principe si rivolgeva più spesso che ad ogni altro al taciturno Michajl Ivanoviè.

       Nella sala da pranzo, alta e immensa come tutte le altre stanze della casa, l'ingresso
del principe era atteso dai familiari e dai camerieri, che stavano ritti in piedi dietro ogni
sedia; il maggiordomo, con un tovagliolo in mano, esaminava la tavola apparecchiata
ammiccando ai servitori e correndo continuamente con lo sguardo inquieto dall'orologio a
muro sino alla porta dalla quale doveva far la sua comparsa il principe. Il principe Andrej
guardava un'enorme cornice d'oro, per lui nuova, che inquadrava l'albero genealogico dei
principi Bolkonskij, appesa di fronte a un'altrettanto enorme cornice con la goffa figura
(opera evidentemente di un pittore di casa) d'un principe regnante con tanto di corona,
che doveva essere un discendente di Riurik e il capostipite dei Bolkonskij. Il principe
Andrej guardava l'albero genealogico scuotendo la testa e ridacchiava con l'aria con cui si
guarda un ritratto somigliante sino al ridicolo.

       «Come lo riconosco tutto in questo!» disse alla principessina Mar'ja che gli si era
avvicinata.

       La principessina Mar'ja guardò meravigliata suo fratello. Non capiva di che cosa
sorridesse. Tutto quel che veniva fatto da suo padre suscitava in lei una venerazione che
non ammetteva giudizi.

       «Ognuno ha il suo tallone d'Achille,» continuò il principe Andrej. «Con tutta la sua
intelligenza donner dans ce ridicule!»

       La principessina Mar'ja non poteva concepire l'audacia dei giudizi di suo fratello e
si preparava a replicare quando dallo studio si udirono i passi attesi: il principe entrò
rapido, vivace, come del resto camminava sempre, quasi che, con i suoi modi frettolosi,

                                                                                              116
www.writingshome.com
                                 Lev Nicolaevic Tolstoj – Guerra e pace


volesse intenzionalmente far contrasto col severo ordine della casa. In quel medesimo
istante il grande orologio batté le due e un altro gli fece eco nel salotto con una vocetta
sottile. Il principe si fermò; di sotto le folte sopracciglia gli spioventi occhi vivaci,
scintillanti, severi squadrarono tutti e si fermarono sulla giovane principessa. Lise provava
in quell'istante la sensazione che provano i cortigiani quando appare il re: quel senso di
paura e di reverenza che il vecchio suscitava in tutti coloro che lo avvicinavano. Egli
carezzò la principessa sulla testa; poi con un movimento goffo le batté un colpetto sulla
nuca.

        «Sono contento, sono contento,» disse e, dopo averla ancora guardata negli occhi
con attenzione, si allontanò veloce e sedette al suo posto. «Sedetevi, sedetevi! Michajl
Ivanoviè, sedetevi.»

        Indicò alla nuora un posto accanto a lui. Il cameriere spostò per lei la seggiola.

        «Oh, Oh!» disse il vecchio scrutando il suo bacino tondeggiante. «Hai avuto fretta.
Male!»

        Scoppiò a ridere in modo secco, freddo, spiacevole, come sempre rideva, soltanto
con la bocca e non con gli occhi.

        «Bisogna camminare. Camminare il più possibile, il più possibile,» disse.

        La piccola principessa non udì o non volle udire le sue parole. Taceva e sembrava
confusa. Il principe le domandò di suo padre, e la principessa si mise a parlare sorridendo.
Le chiese poi di comuni conoscenti: la principessa si animò ancor più e prese a raccontare,
riferendo al principe i saluti e i pettegolezzi cittadini.

        «La comtesse Apraksine, la pauvre, a perdu son mari, et elle a pleuré les larmes de ses yeux,»
diceva, animandosi sempre più.

        Nella misura in cui lei si animava, il principe la guardava con occhi sempre più
severi finché improvvisamente, come se l'avesse studiata a sufficienza, e si fosse fatta
un'idea chiara di lei, le voltò le spalle e si rivolse a Michajl Ivanoviè.

        «Allora, Michajl Ivanoviè, il nostro Bonaparte la passerà brutta. Come mi ha riferito
il principe Andrej,» chiamava sempre così il figlio, in terza persona, «quali forze si
raccolgono contro di lui! Ed io e voi che l'avevamo sempre considerato un uomo di poco
conto.»




                                                                                                  117
www.writingshome.com
                              Lev Nicolaevic Tolstoj – Guerra e pace


      Michajl Ivanoviè, che non sapeva assolutamente quando quell'«io e voi» avessero
pronunciato un simile giudizio su Bonaparte, ma capiva di essere necessario come
introduzione al discorso prediletto del principe, guardò meravigliato il giovane principe,
senza sapere lui stesso che cosa sarebbe seguito.

      «È un grande tattico, lui!» disse il principe al figlio, indicando l'architetto.

      E il discorso tornò a vertere sulla guerra, su Bonaparte, sui generali e gli uomini di
stato del giorno d'oggi. Il vecchio principe, evidentemente, non solo era convinto che la
nuova generazione dirigenziale fosse composta da ragazzini che non capivano nemmeno
l'abicì della scienza della guerra e del governo, e che Bonaparte fosse un piccolo francese
insignificante, il quale aveva avuto successo soltanto perché non c'erano più i Potëmkin e i
Suvorov da contrapporgli; ma altresì che in Europa non ci fossero complicazioni politiche
di sorta, e nemmeno una guerra in corso, ma solo una specie di commedia di burattini che
gli uomini d'oggi recitavano fingendo di agire sul serio. Il principe Andrej sopportava
gaiamente i sarcasmi del padre a proposito degli uomini d'oggi, anzi, con palese
divertimento induceva il padre a discorrere e lo ascoltava.

      «Quel che appartiene al passato sembra sempre bello,» disse, «ma non è stato
proprio Suvorov a cadere nella trappola che gli aveva teso Moreau senza riuscire a
tirarsene fuori?»

      «Questo chi te l'ha detto? Chi l'ha detto?» si mise a gridare il principe. «Suvorov!» E
scagliò un piatto che Tichon fu lesto ad acchiappare. «Suvorov!... Rifletti prima di parlare,
principe Andrej. Due: Federico e Suvorov... Moreau! Moreau sarebbe caduto prigioniero se
Suvorov avesse avuto le mani libere; ma aveva le mani legate dagli Hofs-Kriegs-Wurst-
Schnaps-Rat. Nemmeno il diavolo vuol saperne di quelli! Adesso andrete, e anche voi
conoscerete questi Hofs-Kriegs-Wurst-Schnaps-Rat! Non è riuscito Suvorov ad andarci
d'accordo, con quelli lì, e dovrebbe riuscirci Michajl Kutuzov?! No, caro amico,» continuò,
«voi e i vostri generali contro Bonaparte non ce la farete; vi tocca prendere dei francesi
perché, non riconoscendosi a vicenda, a vicenda si accoppino. Quel tedesco, Pahlen, lo
avete mandato fino a New York, in America, in cerca del francese Moreau,» disse,
alludendo all'invito che quell'anno era stato rivolto a Moreau perché passasse al servizio
della Russia. «Mirabilia!! Ma che, i Potëmkin, i Suvorov, gli Orlov erano forse tedeschi?
No, caro mio, o laggiù siete diventati matti tutti oppure io sono rimbambito. Dio vi aiuti e
vedremo. Bonaparte per loro è diventato un grande condottiero! Mah!...»




                                                                                         118
www.writingshome.com
                                Lev Nicolaevic Tolstoj – Guerra e pace


       «Io non dico affatto che tutte le misure prese siano buone,» disse il principe Andrej,
«solo che non riesco a capire come voi possiate giudicare così Bonaparte. Ridete pure
quanto volete, ma Bonaparte è un grande condottiero!»

       «Michajl Ivanoviè!» gridò il vecchio principe all'architetto che, occupato a mangiare
l'arrosto, sperava si fossero dimenticati di lui. «Non ve lo dicevo che Bonaparte è un
grande tattico? Ecco che lo dice pure lui.»

       «Come no, eccellenza,» rispose l'architetto.

       E il Vecchio tornò a scoppiare nella sua fredda risata.

       «Bonaparte è nato con la camicia. Ha dei magnifici soldati. E ha attaccato i tedeschi
per primi. E ai tedeschi soltanto una marmotta non riesce a dargliele. Da che mondo è
mondo, i tedeschi sono stati battuti da tutti, e loro non hanno mai battuto nessuno.
Soltanto fra di loro... E Iui s'è costruito la sua gloria su di loro.»

       E il principe cominciò ad analizzare tutti gli errori che Bonaparte secondo lui aveva
commesso in tutte le sue guerre e perfino negli affari di stato. Il figlio non replicava; ma si
capiva che, qualunque argomento gli presentassero, era incapace di mutare opinione né
più né meno quanto lo era il vecchio principe. Egli ascoltava trattenendosi dall'obiettare e
involontariamente meravigliandosi di come potesse quel vecchio, che da tanti anni se ne
stava isolato in campagna senza mai allontanarsene, conoscere e giudicare con tanta
sottigliezza e con tanti particolari tutti gli avvenimenti politici e militari che s'erano
verificati in Europa negli ultimi anni.

       «Credi che io, perché sono vecchio, non capisca come stanno le cose?» concluse il
principe. «Io, invece, l'ho sempre qui! Non dormo la notte. Insomma, dov'è questo grande
condottiero, dove si è rivelato?»

       «Sarebbe un lungo discorso,» rispose il figlio.

       «E tu vattene dal tuo Bonaparte. M.lle Bourienne, voilà encore un admirateur de votre
goujat d'empereur!» si mise a gridare in ottimo francese.

       «Vous savez, que je ne suis pas bonapartiste, mon Prince.»

       «Dieu sait quand reviendra...» canterellò il principe in falsetto, ancor più in falsetto
scoppiò a ridere e si alzò da tavola.

       La piccola principessa durante il resto del pranzo e per tutto il tempo della
discussione era rimasta zitta, guardando spaventata ora la principessina Mar'ja, ora il
                                                                                           119
www.writingshome.com
                               Lev Nicolaevic Tolstoj – Guerra e pace


suocero. Quando si alzarono da tavola, prese per mano la cognata e la chiamò con sé in
un'altra stanza.

       «Comme c'est un homme d'esprit votre père,» disse, «c'est à cause de cela peut-être qu'il
me fait peur.»

       «Ah, è così buono!» rispose la principessina.



XXV



       Il principe Andrej partì l'indomani sera. Senza rinunciare alle sue regole, dopo il
pranzo il vecchio principe si era ritirato nelle sue stanze. La piccola principessa era dalla
cognata. Il principe Andrej, indossata l'uniforme da viaggio senza spalline, faceva i bagagli
aiutato dal suo cameriere nelle stanze che gli erano state assegnate. Dopo aver controllato
personalmente la carrozza e il carico delle valige, diede ordine di attaccare. Nella camera
erano rimaste soltanto le cose che il principe Andrej teneva sempre con sé: una scatola, un
grande astuccio da toilette d'argento, due pistole turche e una sciabola, regalo del padre
che le aveva portate dall'assedio di Oèakov. Il principe Andrej teneva in perfetto ordine
tutti questi oggetti da viaggio: tutto era nuovo, pulito, chiuso in fodere di panno
accuratamente legate con fettucce.

       Allorché si parte o si cambia vita le persone capaci di meditare le proprie azioni
inclinano di solito a gravi pensieri. Accade solitamente che in quei momenti si riguardi il
passato e si facciano progetti per l'avvenire. La faccia del principe Andrej appariva molto
dolce e pensierosa. Con le mani dietro la schiena andava rapido da un angolo all'altro
della stanza, guardando dinanzi a sé e scuotendo la testa, pensoso. Gli incutesse paura
partire per la guerra, o gli desse tristezza lasciar la moglie, o fossero vere l'una e l'altra
cosa, fatto sta che, non desiderando evidentemente esser colto in quello stato d'animo,
quando udì dei passi nel vestibolo disgiunse in fretta le mani, si fermò vicino alla tavola
come se stesse allacciando la fodera della scatola e ritrovò l'espressione calma e
impenetrabile che gli era abituale. Erano i passi pesanti della principessina Mar'ja.

       «Mi hanno detto che hai dato ordine d'attaccare,» disse lei ansando (si capiva che
era venuta di corsa), «mentre io desideravo tanto parlare ancora con te da sola a solo. Dio
sa per quanto tempo ci separiamo di nuovo. Non sei inquieto, vero, che sia venuta? Sei
così cambiato, Andrjuša,» aggiunse come per spiegare quella domanda.

                                                                                            120
www.writingshome.com
                              Lev Nicolaevic Tolstoj – Guerra e pace


       E dicendo «Andrjuša» sorrise. Anche a lei pareva strano che quel bell'uomo severo
fosse lo stesso Andrjuša, il ragazzo magro e birichino che le era stato compagno
nell'infanzia.

       «Ma dov'è Lise?» domandò lui, rispondendo soltanto con un sorriso alla domanda.

       «Era così stanca che s'è addormentata nella mia camera sul divano. Ah, André! Quel
trésor de femme vous avez,» disse, sedendosi sul divano di fronte al fratello. «È una vera
bambina, una bambina così cara, così allegra. Le ho voluto subito tanto bene.»

       Il principe Andrej taceva, ma alla principessina non sfuggì l'espressione ironica e
sprezzante che era apparsa sulla sua faccia.

       «Bisogna essere indulgenti verso certe piccole debolezze; chi non ne ha, André! Non
dimenticare che è stata educata ed è cresciuta in società. E poi la sua situazione adesso non
è certo facile. Bisogna mettersi nei panni degli altri. Tout comprendre, c'est tout pardonner.
Pensa che cosa significa per lei, dopo la vita alla quale era abituata, separarsi dal marito e
restare sola, in campagna, nel suo stato. È molto penoso.»

       Il principe Andrej guardava la sorella e sorrideva come si sorride quando si
ascoltano persone che ci sembra di vedere in trasparenza.

       «Tu abiti in campagna e non trovi poi così terribile questa vita,» disse.

       «Per me è un'altra cosa. A che serve parlare di me? Io non aspiro a una vita diversa,
né posso desiderarla, perché non conosco nessun'altra vita. Ma pensa, André, che cosa
vuol dire, per una donna giovane e di mondo, seppellirsi qui, passare i migliori anni della
vita in campagna, sola, perché il papà è sempre occupato, e io... tu mi conosci... sai come
sono povera en ressources, per una donna abituata alla migliore società. Soltanto M.lle
Burienne...»

       «Non mi piace molto, la vostra M.lle Bourienne,» interruppe il principe Andrej.

       «Oh no! È così cara, così buona. Ma soprattutto è una donna che fa tanta pena. Non
ha nessuno, nessuno. A dire il vero, io non solo non ne ho bisogno, ma mi è d'incomodo.
Lo sai, sono sempre stata una selvaggia, io, e adesso lo sono anche più di prima. Mi piace
star sola... Mon père le vuole molto bene. Lei e Michajl Ivanoviè sono le due persone con le
quali lui si mostra sempre affabile e buono, perché sono tutt'e due beneficate da lui. Come
dice Sterne: "Non amiamo tanto gli uomini per il bene che ci hanno fatto, quanto per il
bene che gli abbiamo fatto." Mon père l'ha raccolta orfana sur le pavé, e lei è così buona. E


                                                                                          121
www.writingshome.com
                                Lev Nicolaevic Tolstoj – Guerra e pace


poi mon père ama il suo modo di leggere. La sera lei gli legge ad alta voce. Legge
magnificamente.»

       «Bene, bene. Ma dimmi la verità, Mar'ja: io credo che certe volte il carattere di
nostro padre debba pesarti, vero?» chiese improvvisamente il principe Andrej.

       La principessina Mar'ja dapprima si stupì; poi la domanda la spaventò.

       «A me?... A me? Perché dovrebbe pesarmi?» disse,

       «È sempre stato duro, ma adesso sta diventando pesante, direi,» continuò il
principe Andrej, chiaramente di proposito, per confondere o mettere alla prova la sorella
parlandole del padre con tanta leggerezza.

       «Tu sei bravo in tutto, André, ma in te c'è una specie di orgoglio della ragione,»
disse la principessina seguendo il corso dei propri pensieri più che l'andamento della
conversazione, «E questo è un peccato. Si può forse giudicare un padre? Ma se anche fosse
possibile, quale altro sentimento se non la vénération può suscitare un uomo come mon
père? E io sono così contenta, così felice insieme con lui! Vorrei solo che tutti fossero felici
come me.»

       Il fratello scosse la testa incredulo.

       «L'unica cosa che mi pesa - te lo dico sinceramente, André - è la maniera di pensare
di nostro padre in fatto di religione. Come può un uomo di così eccezionale intelligenza
non vedere ciò che è chiaro come il giorno e sbagliarsi così? Ecco, questo è il mio unico
motivo di infelicità. Ma anche in questo negli ultimi tempi, ho visto un accenno di
miglioramento. I suoi sarcasmi sono più così caustici; ha perfino ricevuto, un monaco e gli
ha parlato a lungo.»

       «Amica mia, temo proprio che tu e il monaco sprechiate invano le vostre polveri,»
rispose, canzonatorio ma affettuoso, il principe Andrej.

       «Ah, mon ami, io mi limito a pregare Dio e spero che Egli vorrà ascoltarmi. André,»
continuò timidamente dopo un momento di silenzio, «debbo rivolgerti una grande
preghiera.»

       «Che c'è, mia cara?»

       «Promettimi che non rifiuterai. Non ti costerà nessuna fatica e non ci sarà per te
nulla di disonorevole. Mi darai solo una consolazione. Prometti, Andrjuša,» disse,
infilando una mano nel ridicule e afferrando qualcosa che ancora non mostrava, come se
                                                                                            122
www.writingshome.com
                                  Lev Nicolaevic Tolstoj – Guerra e pace


ciò che celava in mano costituisse l'oggetto della preghiera e non potesse levarlo dal
ridicule prima di aver ottenuto la promessa che la preghiera sarebbe stata esaudita.

          Essa guardava il fratello timidamente, con uno sguardo supplichevole.

          «Anche se mi costasse una fatica enorme...» rispose il principe Andrej, come
indovinando di cosa si trattava.

          «Pensane pure quello che credi! So che tu sei uguale a mon père. Pensa quello che
vuoi, ma fallo per me. Fallo, ti prego! Il padre di mio padre, nostro nonno, la portava in
tutte le guerre...» Ancora, però, non toglieva dal ridicule ciò che vi teneva celato. «Allora,
me lo prometti?»

          «Certamente, di che si tratta?»

          «André, io ti benedico con un'immagine, e tu mi prometti che non te la toglierai
mai... Lo prometti?»

          «Purché non pesi cento chili e non mi tiri giù il collo... per farti piacere...» disse il
principe Andrej; ma in quello stesso istante si accorse dell'espressione amara che la faccia
della sorella aveva assunto a quello scherzo, e se ne pentì. «Sono molto contento, davvero,
sono molto contento, mia cara,» aggiunse.

          «Tuo malgrado Egli ti salverà; ti farà grazia e ti convertirà a Sé, perché in Lui solo
sono la verità e la pace,» disse la principessina Mar'ja con voce tremante dall'emozione,
reggendo con le due mani, in un gesto solenne, davanti al fratello un'antica immagine
ovale del Salvatore, dal volto nero, chiusa in una cornice d'argento e munita di una sottile
catena d'argento.

          Si fece il segno della croce, baciò l'immagine e la porse ad Andrej.

          «Ti prego, André: per me...»

          I suoi grandi occhi irraggiavano una luce timida e buona. Quegli occhi
illuminavano il suo viso magro e pallido e lo rendevano meraviglioso. Il fratello fece l'atto
di prendere l'immagine, ma lei lo fermò. Andrej comprese, si fece il segno della croce e
baciò l'immagine. Era commosso e il suo volto esprimeva, al tempo stesso, tenerezza ed
ironia.

          «Merci, mon ami.»

          Lo baciò sulla fronte e tornò a sedere sul divano. Tacquero.

                                                                                               123
www.writingshome.com
                                 Lev Nicolaevic Tolstoj – Guerra e pace


        «Dunque, ti dicevo, André: sii buono e generoso come sempre sei stato. Non
giudicare severamente Lise; è così cara, così buona, e la sua situazione è molto penosa,
adesso.»

        «Mi sembra di non averti detto nulla, Maša, che ti lasci pensare che io rimproveri
qualcosa a mia moglie o abbia a dolermi di lei. Perché continui a ripetermi queste parole?»

        La principessina Mar'ja arrossì; poi tacque, come se si fosse sentita in colpa.

        «Io non ti ho detto nulla, ma a te qualcuno ha già parlato. E questo mi rattrista.»

        Le chiazze di rossore riapparvero ancor più vive sulla fronte, sul collo e sulle
guance della principessina Mar'ja. Avrebbe voluto parlare, ma non riusciva a dire una sola
parola. Il fratello aveva indovinato: la piccola principessa dopo il pranzo era scoppiata a
piangere; aveva detto di presagire un parto sfortunato e di averne paura, e si era lamentata
del suo destino, del suocero e del marito. Dopo aver pianto si era addormentata. Il
principe Andrej provò un senso di pietà per sua sorella.

        «Senti, Maša: di nulla ho rimproverato, rimprovero o rimprovererò mia moglie; né
ho alcun motivo di rimproverare me stesso nei suoi confronti; e così sarà sempre, in
qualunque circostanza io venga a trovarmi. Ma se vuoi sapere la verità... Vuoi sapere se io
sono felice? No. E lei è felice? No. E perché? Non lo so...»

        Così dicendo egli si alzò, si avvicinò alla sorella e, chinandosi, la baciò sulla fronte. I
magnifici occhi di lei s'erano illuminati di intelligenza e di bontà, brillavano d'un insolito
splendore, ma egli non guardava la sorella, ma il vano buio della porta aperta, sopra la
testa di lei.

        «Andiamo da Lise, bisogna che le dica addio! Oppure va' tu sola; svegliala, ed io
verrò subito dopo. Petruška!» gridò poi al cameriere. «Vieni qui, riponi questa roba:
questo sotto il sedile e quest'altro a destra.»

        La principessina Mar'ja si alzò e si diresse verso la porta. Qui si fermò.

        «André, si vous aviez la foi, vous vous seriez adressé à Dieu, pour qu'il vous donne l'amour
que vous ne sentez pas et votre prière, aurait été exaucée.»

        «Sì, forse è così!» disse il principe Andrej. «Va', Maša; vi raggiungo subito.»

        Mentre andava verso la camera della sorella, lungo la galleria che collegava le due
ali della casa, il principe Andrej incontrò M.lle Bourienne che sorrideva graziosamente e


                                                                                                124
www.writingshome.com
                                 Lev Nicolaevic Tolstoj – Guerra e pace


che già per la terza volta, quello stesso giorno, gli capitava davanti in passaggi solitari con
un sorriso incantato e ingenuo.

         «Ah! je vous croyais chez vous,» disse, chissà perché arrossendo e abbassando gli
occhi.

         Il principe Andrej la guardò severamente. La sua faccia all'improvviso mostrò una
palese irritazione. Non le disse nulla, ma, senza guardarla negli occhi, la fissò sulla fronte e
sui capelli con tale disprezzo che la piccola francese arrossì tutta e si allontanò senza
aggiunger parola. Quando egli si avvicinò alla stanza della sorella, la principessa si era già
svegliata e dalla porta aperta si udiva la sua vocina gaia che incalzava frettolosamente una
parola dopo l'altra. Parlava come se, dopo un lungo silenzio, avesse voluto recuperare il
tempo perduto.

         «Non, mais figurez-vous, la vieille comtesse Zouboff avec de fausses boucles et la bouche
pleine de fausses dents, comme si elle voulait défier les années... Ah, ah, ah, Marie!»

         Il principe Andrej aveva già sentito, dalla voce di sua moglie, quell'identica frase
sulla principessa Zubova e quella stessa risata almeno cinque volte davanti a persone
diverse. Entrò silenziosamente nella camera. La principessa, grassoccia, accesa in volto, col
suo lavoro tra le mani, era seduta in poltrona e parlava senza posa, passando in rassegna
vari ricordi e persino frasi del mondo di Pietroburgo. Il principe Andrej si avvicinò, la
carezzò sul capo e domandò se si era riposata del viaggio. Lei rispose e continuò lo stesso
discorso.

         La carrozza con sei cavalli aspettava davanti alla scalinata d'ingresso. Fuori era una
buia notte d'autunno. Il cocchiere non riusciva a discernere il timone della carrozza.
All'ingresso si affaccendavano varie persone, reggendo lanterne. L'enorme casa ardeva di
luci attraverso le sue grandi finestre. In anticamera si affollavano i servitori che volevano
congedarsi dal giovane principe; in sala stavano tutti i familiari: Michajl Ivanoviè, M.lle
Bourienne, la principessina Mar'ja e la principessa. Il principe Andrej era stato chiamato
nello studio del padre, che voleva congedarsi da lui da solo a solo. Tutti aspettavano che
uscissero.

         Quando il principe Andrej era entrato nello studio, il vecchio principe era seduto al
tavolo e scriveva. Indossava la veste da camera bianca, con la quale non si mostrava a
nessuno eccetto il figlio, e aveva i suoi occhiali all'antica. Si voltò.

         «Parti?» disse. E riprese a scrivere.

         «Sono venuto a prender congedo da voi.»
                                                                                              125
www.writingshome.com
                               Lev Nicolaevic Tolstoj – Guerra e pace


       «Baciami qui,» gli indicò la guancia. «Grazie, grazie!»

       «Per che cosa mi ringraziate?»

       «Perché non hai voluto rinviare la partenza. Perché non te ne stai attaccato a una
sottana. Il servizio prima di tutto. Grazie, grazie!» E continuò a scrivere così d'impeto che
schizzavano spruzzi dalla penna scricchiolante. «Se hai bisogno di dirmi qualcosa, parla.
Posso scrivere e ascoltarti insieme,» aggiunse.

       «Sì, voglio parlarvi di mia moglie... Già mi vergogno di doverla lasciare sulle
spalle...»

       «Perché parli a vanvera? Di' quel che serve.»

       «Quando per mia moglie sarà giunto il momento di partorire, mandate a Mosca a
chiamare un ostetrico... Desidero che si trovi qui.»

       Il vecchio principe si fermò e, come se non capisse, posò gli occhi severi sul figlio.

       «So che nessuno può esser d'aiuto se la natura non aiuta,» disse il principe Andrej
palesemente turbato. «Sono d'accordo che su un milione di casi uno solo è sfortunato; ma è
una fantasia sua e mia. Le hanno raccontato un sacco di cose, lei ha fatto un brutto sogno, e
ha paura.»

       «Hmm... hmm...» borbottò fra sé il vecchio principe continuando a scrivere. «Farò
come vuoi.»

       Tracciò una firma svolazzante; poi, a un tratto si volse rapidamente verso il figlio e
scoppiò a ridere.

       «È un brutto affare, eh?»

       «Che cosa è brutto, batjuška?»

       «La moglie!» rispose il vecchio principe secco e allusivo.

       «Non capisco,» disse il principe Andrej.

       «Ma non c'è niente da fare, caro mio,» disse il principe, «sono tutte uguali.
Disammogliarti non puoi. Non aver paura: non lo dirò a nessuno; ma tu lo sai da te.»

       Gli afferrò una mano con la sua piccola e ossuta, gliela scosse, lo fissò con quel suo
sguardo rapido che pareva vedere l'uomo in trasparenza e scoppiò nuovamente nella sua
fredda risata.
                                                                                            126
www.writingshome.com
                                 Lev Nicolaevic Tolstoj – Guerra e pace


       Il figlio sospirò, ammettendo, con quel sospiro, che il padre l'avesse capito. Il
vecchio, continuava a piegare e a sigillare le lettere con i suoi veloci gesti abituali, afferrava
e allontanava la ceralacca, il sigillo, la carta.

       «Che vuoi farci? È bella, ecco. Non dubitare, farò ogni cosa,» diceva a scatti mentre
sigillava la lettera.

       Andrej taceva: gli faceva piacere e insieme dispiacere che il padre lo avesse capito. Il
vecchio si alzò e porse la lettera al figlio.

       «Ascolta,» gli disse, «non darti pensiero per tua moglie: tutto ciò che è possibile
fare, sarà fatto. Ma ora ascoltami: consegna questa lettera a Michajl Ilarionoviè Kutuzov.
Gli ho scritto che ti utilizzi in buoni posti e non si serva a lungo di te come aiutante di
campo: è un pessimo incarico! Digli che io lo ricordo e gli voglio bene. Tu, poi, mi scriverai
come ti ha accolto. Se con te sarà buono, servilo bene. Il figlio di Nikolaj Andreeviè
Bolkonskij non deve prestar servizio a nessuno per favore. E ora vieni qui.»

       Parlava in modo così precipitoso che metà delle parole restavano tronche; ma il
figlio era abituato a capirlo. Condusse il figlio accanto al bureau, ne ribaltò il coperchio,
aperse un cassetto e ne tolse un quaderno, coperto della sua scrittura, lunga e serrata.

       «Probabilmente io morirò prima di te. Sappilo, queste sono le mie memorie; dopo la
mia morte andranno consegnate all'imperatore. Qui c'è una cartella del prestito e una
lettera: è un premio per chi scriverà la storia delle guerre di Suvorov. Dovrai mandarlo
all'Accademia. E questi sono i miei appunti: dopo la mia morte leggili, ne trarrai profitto.»

       Andrej non disse al padre che sicuramente sarebbe vissuto ancora a lungo. Capiva
che non bisognava dirlo.

       «Farò tutto, batjuška,» disse.

       «Bene. E adesso addio!» Diede la sua mano da baciare al figlio e l'abbracciò.
«Ricordati di una cosa, principe Andrej: se ti uccideranno, questo vecchio ne avrà
dolore...» Improvvisamente tacque; poi, a un tratto, proseguì con una voce stridula: «Ma se
saprò che non ti sei comportato come il figlio di Nikolaj Bolkonskij, ne avrò... ne avrò
vergogna!» gridò.

       «Questo potevate anche non dirmelo, batjuška,» disse il figlio sorridendo.

       Il vecchio taceva.



                                                                                              127
www.writingshome.com
                                  Lev Nicolaevic Tolstoj – Guerra e pace


       «Di un'altra cosa volevo pregarvi,» continuò il principe Andrej; «se mi uccidessero e
se avrò un figlio, non lasciate che ve lo portino via; come vi ho detto ieri, vorrei che
crescesse qui accanto a voi. Ve ne prego.»

       «Non devo lasciarlo a tua moglie?» chiese il vecchio scoppiando a ridere.

       Erano in piedi, in silenzio, l'uno di fronte all'altro. Gli occhi rapidi del vecchio erano
fissi in quelli del figlio. Le mascelle del vecchio principe ebbero un tremito.

       «Ci siamo salutati... ora va'!» disse all'improvviso. «Va'!» gridò con voce adirata e
forte, aprendo la porta dello studio.

       «Che cos'è accaduto? Che c'è?» domandarono la principessa e la principessina
vedendo il principe Andrej e la piccola figura del vecchio, affacciatasi dalla porta per un
istante, che parlava con voce adirata nella sua veste da camera bianca, senza parrucca e
con i suoi occhiali all'antica.

       Il principe Andrej sospirò e non rispose nulla.

       «Ebbene,» disse, rivolto alla moglie. E quella parola suonò come una fredda
irrisione, quasi avesse detto: «Adesso fate pure voi le vostre commedie.»

       «André, déjà?» disse la piccola principessa facendosi pallida e guardando il marito
con terrore.

       Lui l'abbracciò. Lei emise un grido e cadde priva di sensi sulla sua spalla.

       Egli liberò con cautela la spalla sulla quale lei si appoggiava, la fissò in volto e
l'adagiò con sollecitudine su una poltrona.

       «Adieu, Marie,» disse piano alla sorella. La baciò tenendole la mano nelle sue, e uscì
a passi veloci dalla stanza.

       La principessa giaceva sulla poltrona, mentre M.lle Bourienne le strofinava le
tempie. La principessina Mar'ja, sorreggendo la cognata, continuava a fissare con i
magnifici occhi piangenti la porta dalla quale era uscito il principe Andrej e faceva un
segno di croce in quella direzione. Appena fu scomparso, dallo studio si udirono i suoni
rabbiosi e iterati del vecchio che si soffiava il naso. Il principe Andrej era appena uscito,
quando la porta dello studio rapidamente si aprì e apparve la figura severa del vecchio in
veste da camera bianca.



                                                                                             128
www.writingshome.com
                              Lev Nicolaevic Tolstoj – Guerra e pace


      «È partito? Bene. Bene,» disse guardando con occhi severi la piccola principessa
svenuta. Scosse la testa con aria di rimprovero e sbatté la porta.



PARTE SECONDA




I



      Nell'ottobre del 1805 le truppe russe occupavano le città e i villaggi dell'arciducato
d'Austria; sempre nuovi reggimenti arrivavano dalla Russia e, pesando sulla popolazione
con le imposizioni di guerra, si disponevano intorno alla fortezza di Braunau, dove si
trovava il quartier generale del comandante in capo Kutuzov.

      L'11 ottobre 1805, uno dei reggimenti di fanteria appena giunti a Braunau si era
fermato a mezzo miglio dalla città in attesa d'esser passato in rassegna dal comandante in
capo. Sebbene il luogo e la fisionomia del paesaggio non fossero russi (si vedevano frutteti,
recinti in muratura, tetti di tegole, montagne in lontananza), sebbene non fosse russa la
gente che guardava incuriosita i soldati, il reggimento presentava l'identico aspetto di
qualsiasi reggimento russo che si preparasse a una rivista in una località qualsiasi del
centro della Russia.

      Sin dalla sera avanti, all'ultima tappa, era pervenuto l'avviso che il comandante in
capo avrebbe passato in rivista il reggimento in marcia. Sebbene le parole di quell'avviso
non fossero sembrate chiare al comandante del reggimento e ne fosse sorto un
interrogativo sulla loro interpretazione - se cioè i soldati dovessero presentarsi in uniforme
di marcia oppure no - fu deliberato al consiglio dei comandanti di battaglione di
presentare il reggimento in uniforme da parata, in considerazione del fatto che è sempre
meglio esser troppo ossequiosi che troppo poco. I soldati, dopo una tappa di trenta miglia,
non poterono chiudere occhio per tutta la notte: dovettero rassettarsi e ripulire le uniformi;
gli aiutanti di campo e i comandanti di compagnia contarono i loro uomini, cosicché la
mattina il reggimento, lungi dall'essere la folla sparpagliata e disordinata che era stato alla
vigilia durante l'ultima tappa, presentava una massa compatta di duemila uomini, ognuno
dei quali conosceva il proprio posto, la propria mansione, indosso ai quali ogni bottone e
ogni cinghia erano in perfetto ordine e splendevano lucidi, impeccabili. E non era in regola
                                                                                           129
www.writingshome.com
                               Lev Nicolaevic Tolstoj – Guerra e pace


soltanto ciò che si vedeva: se il comandante in capo avesse voluto guardare sotto le divise,
indosso a ogni soldato avrebbe veduto una camicia egualmente pulita e in ogni zaino
avrebbe trovato il regolamentare numero di oggetti, «lesina e sapone», come dicevano i
soldati. C'era solo un particolare che destava preoccupazione in tutti: le calzature. Più
della metà degli uomini avevano gli scarponi a pezzi. Ma questa carenza non poteva
imputarsi al comandante del reggimento; infatti, nonostante le reiterate richieste,
l'amministrazione austriaca non aveva rilasciato le scarpe, e il reggimento aveva percorso
mille chilometri a piedi.

       Il comandante del reggimento era un generale già anziano, sanguigno, con le
sopracciglia e le fedine brizzolate, robusto; più largo e compatto dal petto alla schiena che
non da una spalla all'altra. Indossava un'uniforme nuova fiammante, che mostrava ancora
le pieghe degli indumenti nuovi, a lungo riposti, e folte spalline dorate che parevano non
abbassare, ma rialzare le sue spalle massicce. Il comandante aveva l'aspetto d'un uomo che
compie con gioia uno degli atti più solenni della vita. Camminava davanti al reggimento
schierato e, camminando, traballava a ogni passo, flettendo leggermente la schiena. Si
vedeva che il comandante ammirava il suo reggimento, che ne era soddisfatto e tutte le
sue energie spirituali erano dedicate solo al reggimento. E nondimeno, la sua andatura
traballante sembrava rivelare che, oltre agli interessi militari, nella sua anima occupavano
un posto non indifferente altri interessi, come la vita di società e il sesso femminile.

       «Ebbene, carissimo Mihajla Mitriè,» disse, rivolgendosi al suo comandante di
battaglione, il quale sorridendo si fece avanti. Si vedeva che erano entrambi
soddisfattissimi. «C'è stato un bel daffare stanotte. Niente male, però, il reggimento non è
dei peggiori... Eh?»

       Il comandante di battaglione comprese quell'allegra ironia e scoppiò a ridere.

       «Non ci caccerebbero fuori nemmeno dal Campo di Caricyn.»

       «Che cosa?» disse il comandante.

       In quel momento sulla strada che veniva dalla città, e lungo la quale erano state
scaglionate delle sentinelle, apparvero due uomini a cavallo. Erano un aiutante di campo e
il suo cosacco, che gli cavalcava appresso.

       L'aiutante era stato inviato dallo stato maggiore per confermare al comandante del
reggimento ciò che era stato espresso in termini così poco chiari nell'ordine del giorno, e
cioè che il comandante in capo voleva assolutamente vedere il reggimento nelle condizioni


                                                                                           130
www.writingshome.com
                               Lev Nicolaevic Tolstoj – Guerra e pace


in cui aveva compiuto la marcia: con i cappotti, con le armi nei foderi e senza alcun
preparativo preliminare.

       Il giorno prima era arrivato da Vienna al quartier generale di Kutuzov un membro
deIl'Hofskriegsrat di Vienna, con la proposta e la richiesta che il reggimento andasse al più
presto a congiungersi con l'armata dell'arciduca Ferdinando e di Mack. Kutuzov, che non
considerava opportuna quella congiunzione, a sostegno della propria tesi intendeva fra
l'altro mostrare al generale austriaco le tristi condizioni in cui si trovavano le truppe
arrivate dalla Russia. A tale scopo, appunto, egli voleva ispezionare il reggimento: quanto
peggiori fossero state le condizioni in cui esso si trovava, tanto più contento sarebbe stato
il comandante in capo. Sebbene l'aiutante non conoscesse questi particolari, trasmise
tuttavia al comandante del reggimento la perentoria richiesta che gli uomini fossero in
cappotto e con le armi nei foderi; in caso contrario, il comandante in capo non avrebbe
nascosto il suo disappunto.

       A queste parole, il comandante del reggimento abbassò la testa, si strinse in silenzio
nelle spalle e spalancò le braccia in un gesto di collera.

       «Bel pasticcio abbiamo combinato!» disse. «Ve l'avevo detto io, Michajla Mitriè, che
eravamo in marcia, e quindi ci volevano i pastrani,» aggiunse, rivolgendosi con voce di
rimprovero al comandante di battaglione. «Ah, mio Dio!» aggiunse ancora, e fece un passo
avanti con decisione. «Signori comandanti di compagnia!» gridò la sua voce assuefatta al
comando. «Sergenti maggiori!... Arriverà presto?» aggiunse poi, rivolto all'aiutante di
campo, il quale sopraggiungeva con un'espressione di rispettosa cortesia che
evidentemente si riferiva alla persona di cui si parlava.

       «Fra un'ora, penso.»

       «Faremo in tempo a cambiar tenuta?»

       «Non saprei, generale...»

       Il comandante del reggimento, avvicinandosi personalmente alle file, diede
disposizione affinché gli uomini si cambiassero di nuovo e indossassero i pastrani. I
comandanti di compagnia si misero a correre in mezzo alle compagnie; i sergenti maggiori
si diedero da fare (i pastrani erano tutt'altro che in ordine), e nel medesimo istante i
quadrati, fino a quel momento regolari e silenziosi, cominciarono a ondeggiare, ad
allungarsi e a ronzare di voci. Soldati accorrevano e si allontanavano di corsa in ogni
direzione, piegavano all'indietro le spalle, si gettavano gli zaini al di sopra della testa,
prendevano i pastrani e, sollevando le braccia, le introducevano nelle maniche.

                                                                                         131
www.writingshome.com
                               Lev Nicolaevic Tolstoj – Guerra e pace


       Dopo mezz'ora tutto era tornato come prima; salvo che i quadrati da neri erano
diventati grigi. Il comandante del reggimento uscì di nuovo con andatura traballante
portandosi di fronte al reggimento e lo squadrò da lontano.

       «E questo adesso cos'è? Cos'è questo?» si mise a gridare fermandosi. «Comandante
della terza compagnia!»

       «Il comandante della terza compagnia dal generale! Il comandante dal generale, la
terza compagnia dal generale!...» echeggiarono voci lungo le file, e l'aiutante corse a
cercare l'ufficiale che tardava ad arrivare.

       Quando i suoni delle voci zelanti, che ormai, alterando le parole, gridavano «il
generale dalla terza compagnia», giunsero a destinazione, l'ufficiale richiesto spuntò di
dietro la compagnia. Sebbene fosse già anziano e non fosse abituato a correre, si diresse
verso il generale trotterellando e inciampando con le punte degli stivali. La faccia di quel
capitano esprimeva l'inquietudine dello scolaro al quale si ordini di ripetere una lezione
che non ha studiato. Sulla faccia resa paonazza dall'intemperanza nel bere, andavano
affiorando delle macchie rosse, e la bocca non riusciva a dominare un tremito. Il
comandante del reggimento esaminò il capitano dalla testa ai piedi mentre quello si
avvicinava trafelato, rallentando il passo a mano a mano che si avvicinava.

       «Fra poco voi mi vestirete gli uomini in sarafan! Questo cos'è?» gridò il comandante
del reggimento, protendendo la mascella inferiore e indicando nelle file della terza
compagnia un soldato che indossava un pastrano di colore diverso da quello prescritto,
che spiccava fra gli altri pastrani. «E voi dov'eravate? Aspettiamo il comandante in capo e
voi vi allontanate dal vostro posto, eh?... Vi insegnerò io a vestire in casacchine gli uomini
che devono esser passati in rivista!... Eh?...»

       Senza distogliere gli occhi dal comandante del reggimento, il comandante della
compagnia premeva sempre più forte le sue dita sulla visiera, come se in quel momento
vedesse soltanto in quella pressione la propria salvezza.

       «Ebbene, perché tacete? Chi è laggiù tra i vostri che si camuffa da ungherese?» celiò
severamente il comandante del reggimento.

       «Eccellenza...»

       «Come sarebbe a dire, "eccellenza"? Eccellenza! Eccellenza! A che serve questa
"eccellenza" nessuno lo sa.»

       «Eccellenza, si tratta di Dolochov; è stato degradato...» disse piano il capitano.
                                                                                            132
www.writingshome.com
                                Lev Nicolaevic Tolstoj – Guerra e pace


       «Degradato a cosa? A feldmaresciallo o a soldato? E se è un soldato, deve andare
vestito come tutti gli altri, secondo il regolamento.»

       «Eccellenza, l'avete autorizzato voi stesso in marcia.»

       «Autorizzato? L'ho autorizzato io? Sempre uguali voi giovani,» disse il comandante
del reggimento sbollendo un poco. «L'ho autorizzato io? Vi si dice una cosa e subito voi...»

       Il comandante tacque per un momento.

       «Vi si dice una cosa e subito voi... E con questo?» disse poi, arrabbiandosi di nuovo.
«Fate il favore di vestire gli uomini come si deve...»

       E il comandante del reggimento, voltandosi a guardare l'aiutante, si diresse con la
sua andatura a scatti verso le file. Si vedeva che quella collera era piaciuta soprattutto a lui
e che, passando davanti al reggimento, voleva trovare qualche altro pretesto all'irritazione.
Dopo aver strapazzato un ufficiale a causa d'una mostrina che non era pulita a dovere e un
altro per il difettoso allineamento, si avvicinò alla terza compagnia.

       «Come ti tieni, tu? Dov'è il piede? Il piede dov'è?» si mise a gridare con una nota di
strazio nella voce, quando ancora cinque uomini lo separavano da Dolochov che
indossava un cappotto turchino.

       Dolochov raddrizzò lentamente la gamba piegata e guardò dritto in faccia il
generale con il suo sguardo luminoso e sfrontato.

       «Perché hai un cappotto turchino? Via... Sergente! Cambiagli l'uniforme... canagl...»
ma non riuscì a finire.

       «Generale, io sono tenuto a eseguire gli ordini, ma non a sopportare...» disse in
fretta Dolochov.

       «Quando si sta in fila, non si parla!... Non si parla, non si parla!...»

       «Non sono tenuto a sopportare ingiurie,» finì Dolochov con voce alta e sonora.

       Gli occhi del generale e quelli del soldato s'incontrarono. Il generale tacque, tirando
rabbiosamente in giù la sua fascia troppo tesa.

       «Fate il favore di cambiarvi,» disse, allontanandosi.



II
                                                                                            133
www.writingshome.com
                              Lev Nicolaevic Tolstoj – Guerra e pace




       «Arriva!» gridò in quell'istante una sentinella.

       Il comandante del reggimento diventò rosso, corse al suo cavallo, con mani tremanti
s'aggrappò alla staffa, s'inerpicò in sella, si assestò, sguainò la sciabola, e con
un'espressione radiosa e decisa, la bocca spalancata di sbieco, si accinse a gridare un
comando. Il reggimento si scosse tutto, come un uccello che si rimpiuma, e restò immobile.

       «At-tenti!» gridò il comandante con una voce che spaccava l'anima, giuliva per sé,
severa nei confronti del reggimento, affabile per il superiore che stava avvicinandosi.

       Sul largo stradone alberato di terra battuta, rumoreggiando un poco con le molle,
avanzava a trotto serrato un'alta carrozza viennese a sei cavalli verniciata d'azzurro.
Dietro la carrozza cavalcavano il seguito e una scorta di croati. Accanto a Kutuzov sedeva
un generale austriaco che indossava un'uniforme bianca, strana fra le nere uniformi russe.
La carrozza si fermò vicino al reggimento. Kutuzov e il generale austriaco parlavano a
bassa voce di qualcosa, e Kutuzov accennò un lieve sorriso mentre, con gesti lenti e
pesanti, posava il piede sul predellino, come se non ci fossero stati quei duemila uomini
che trattenendo il fiato guardavano lui e il comandante del reggimento.

       Echeggiò un grido di comando; di nuovo il reggimento si scosse con un improvviso
tintinnio e presentò le armi. In un silenzio mortale si udì la debole voce del comandante
supremo. Il reggimento ruggì: «Viva vostra eccellenza!» Poi, di nuovo, tutto fu immobile.
In un primo tempo, mentre il reggimento si muoveva, Kutuzov rimase fermo; poi, a fianco
del generale austriaco in bianca uniforme, accompagnato dal suo seguito, a piedi cominciò
a passare in rassegna lo schieramento.

       Dal modo in cui il comandante del reggimento aveva salutato il comandante
supremo, gli occhi levati su di lui, rigido, smanioso di ottenere la sua benevolenza; dal
modo in cui, piegato in avanti, camminava dietro i generali lungo le file, controllando
appena la sua andatura traballante; dal modo in cui sussultava a ogni parola e a ogni
mossa del comandante supremo, si vedeva che egli eseguiva i propri doveri di subalterno
con un piacere ancor maggiore che non i doveri di superiore. Grazie alla severità e alla
diligenza del comandante, il reggimento si presentava in condizioni magnifiche, in
confronto agli altri che erano arrivati a Braunau nello stesso momento. Gli uomini malati o
rimasti per strada erano soltanto duecentodiciassette. Tutto era in regola, insomma, tranne
le calzature.



                                                                                          134
www.writingshome.com
                               Lev Nicolaevic Tolstoj – Guerra e pace


       Kutuzov camminava tra le file fermandosi di tanto in tanto e dicendo qualche
parola gentile agli ufficiali che conosceva dai tempi della campagna di Turchia, e talvolta
anche ai soldati. Sbirciando le calzature, scosse varie volte tristemente il capo e le indicò al
generale austriaco con l'espressione di chi non rimprovera nessuno, ma non può non
constatare come fossero in pessimo stato. E, ogni volta, il comandante del reggimento
correva avanti, timoroso di lasciarsi sfuggire anche una sola parola del comandante
supremo che si riferisse al reggimento. Dietro Kutuzov, a una distanza per la quale ogni
parola anche debolmente pronunciata poteva esser udita, camminavano le venti persone
del seguito.

       I signori del seguito conversavano fra loro e a tratti ridevano. Più vicino d'ogni altro
accanto al comandante procedeva un aiutante di campo, un giovane di bell'aspetto. Era il
principe Bolkonskij. Al suo fianco camminava il suo collega Nesvickij, un ufficiale di stato
maggiore, alto e molto grasso, con una bella faccia buona e sorridente e due occhi dolci e
umidi. Nesvickij tratteneva a stento le risate prodotte da un ufficiale degli ussari che
camminava accanto a lui. Senza sorridere, senza mutare espressione dei suoi occhi fissi,
l'ufficiale degli ussari guardava con volto serio la schiena del comandante del reggimento
e ne imitava ogni mossa. Ogni volta che il comandante del reggimento sussultava e si
piegava in avanti, anche l'ufficiale degli ussari sussultava e si piegava in avanti
esattamente allo stesso modo. Nesvickij rideva e dava gomitate agli altri per indurli a
guardare quel burlone.

       Kutuzov camminava lento e fiacco sotto quelle migliaia di occhi che sembravano
uscire dalle orbite per seguirne meglio i movimenti. Giunto all'altezza della terza
compagnia, all'improvviso si fermò, e il seguito, non prevedendo questa fermata gli si
trovò quasi addosso senza volerlo.

       «Ah, Timochin!» disse il comandante supremo, riconoscendo il capitano con il naso
rosso che aveva passato i suoi guai per via del cappotto turchino.

       Non era possibile - si sarebbe detto - tenersi più rigidi e impettiti di quando
Timochin era stato rimproverato dal comandante del reggimento. Ma ora, che il
comandante supremo gli aveva rivolto la parola, s'irrigidì a tal punto da parere che, se
Kutuzov avesse insistito ancora a guardarlo, egli non avrebbe potuto resistere. Kutuzov
evidentemente aveva capito la sua situazione sicché, per il bene del suo capitano, si
affrettò a voltarsi. Sulla faccia grassoccia di Kutuzov, sfigurata da una cicatrice, passò un
sorriso appena percettibile.



                                                                                            135
www.writingshome.com
                                 Lev Nicolaevic Tolstoj – Guerra e pace


       «Ancora un compagno di lzmajl,» disse. «Un valoroso ufficiale! Ne sei soddisfatto?»
domandò al comandante del reggimento.

       E il comandante del reggimento - il quale, riflettendosi come in uno specchio, a lui
invisibile, nell'ufficiale degli ussari - sussultò, si fece avanti e rispose:

       «Molto soddisfatto, eccellenza.»

       «Tutti abbiamo qualche debole,» disse Kutuzov sorridendo e scostandosi. «Lui
aveva il culto di Bacco.»

       Il comandante del reggimento, temendo che la colpa potesse risalire a lui, non
rispose nulla. In quel momento l'ufficiale notò il capitano col naso rosso e con la pancia in
dentro, e imitò con tanta verosimiglianza la sua faccia e il suo atteggiamento che Nesvickij
non poté frenare uno scoppio di risa. Kutuzov si volse. Si vedeva che l'ufficiale poteva
comandare alla propria faccia quel che voleva: nell'istante in cui Kutuzov si era voltato,
l'ufficiale era già riuscito ad assumere un'espressione compassata, rispettosa e innocente.

       La terza compagnia era l'ultima e Kutuzov sostò soprappensiero. Evidentemente
ricordava qualcosa. Il principe Andrej uscì dal seguito e disse a bassa voce in francese:

       «Mi avevate ordinato di rammentarvi il degradato Dolochov in questo reggimento.»

       «Dov'è Dolochov?» domandò Kutuzov.

       Dolochov, già rivestito di un grigio cappotto da soldato, non si aspettava d'essere
chiamato. Dalle file uscì l'elegante figura di un soldato biondo dai chiari occhi celesti. Si
avvicinò al comandante supremo e si mise sull'attenti.

       «Una supplica?» domandò Kutuzov accigliandosi un poco.

       «È Dolochov,» disse il principe Andrej.

       «Ah!» disse Kutuzov. «Spero che questa lezione servirà a correggerti. Fa' bene il tuo
servizio. L'imperatore è clemente. E io non mi scorderò di te, se lo meriterai.»

       I chiari occhi celesti guardavano il comandante supremo con lo stesso ardire col
quale avevano guardato il comandante del reggimento, quasi lacerando con la loro
espressione la cortina di convenzioni che teneva a tanta distanza il comandante supremo
dai suoi soldati.




                                                                                            136
www.writingshome.com
                                 Lev Nicolaevic Tolstoj – Guerra e pace


         «Chiedo una cosa sola, eccellenza,» disse senza fretta Dolochov con la sua voce
sonora e ferma. «Chiedo che mi sia dato il modo di cancellare la mia colpa e di dimostrare
la mia devozione a sua maestà l'imperatore e alla Russia.»

         Kutuzov si volse. Sulla sua faccia balenò quello stesso sorriso degli occhi che aveva
avuto quando aveva voltato le spalle al capitano Timochin. Si volse e si accigliò, come se
con questo avesse inteso mostrare che da molto, molto tempo sapeva ciò che gli aveva
detto Dolochov e ciò che egli avrebbe potuto dire a lui; che tutto ciò da un pezzo gli era
venuto a noia e non era affatto ciò che importava. Si volse e si diresse verso la carrozza.

         Il reggimento si divise in compagnie e si avviò verso gli alloggiamenti assegnati,
non lontano da Braunau, dove sperava di potersi calzare, rivestire e riposare dopo le dure
tappe.

         «Voi mi tenete il broncio, Prochor Ignat'eviè?» disse il comandante del reggimento
fiancheggiando la terza compagnia che si recava al suo acquartieramento e avvicinandosi
al capitano Timochin, che camminava in testa. Dopo l'ispezione felicemente conclusa la
faccia del comandante del reggimento esprimeva una gioia incontenibile. «È il servizio
militare... non si può... certe volte in questi frangenti si esagera... Sono il primo a scusarmi,
voi mi conoscete... Vi ha molto elogiato!» e porse la mano al capitano.

         «Ve ne prego, generale; potrei mai avere tanto ardire!» rispose il capitano
arrossendo sul naso, sorridendo e rivelando nel sorriso la mancanza di due denti anteriori,
spezzati da un colpo di calcio di fucile sotto le mura di lzmajl.

         «E al signor Dolochov riferite che stia tranquillo, non mi dimenticherò di lui. Ma a
proposito, ditemi, per favore - ve lo volevo sempre chiedere - come va? Come si comporta?
Ditemi tutto...»

         «In servizio è molto corretto, eccellente... ma il carattere...» disse Timochin.

         «Com'è il carattere?» domandò il comandante del reggimento.

         «Va a giornate, eccellenza,» disse il capitano. «A volte è sveglio, ubbidiente,
tranquillo. A volte è come una bestia. Pensate che in Polonia per poco non ammazzava un
ebreo...»

         «Sì, sì,» disse il comandante del reggimento, «ma bisogna sempre compatire un
giovane nella sventura. Ha molte relazioni importanti... Sicché voi, insomma...»




                                                                                              137
www.writingshome.com
                               Lev Nicolaevic Tolstoj – Guerra e pace


       «Ai vostri ordini, eccellenza,» disse Timochin, lasciando capire con un sorriso che
comprendeva i desideri del superiore.

       «Ma sì, ma sì.»

       Il comandante del reggimento rintracciò Dolochov tra le file e trattenne il cavallo.

       «Al primo scontro, le spalline,» gli disse.

       Dolochov si volse a guardarlo, non rispose e non mutò l'espressione della sua bocca
sorridente e ironica.

       «Così va bene, dunque, così va bene,» continuò il comandante del reggimento. «Un
bicchiere di vodka agli uomini da parte mia,» soggiunse, in modo che i soldati lo udissero.
«Vi ringrazio tutti! Sia lode a Dio!» E, oltrepassata la terza compagnia, si avvicinò a
un'altra.

       «È davvero un brav'uomo, con lui si può servire,» disse Timochin a un ufficiale
subalterno che gli camminava accanto.

       «In una parola è "di cuori", e questo dice tutto!...» (il comandante del reggimento era
soprannominato «re di cuori») rispose ridendo l'ufficiale subalterno.

       Il buon umore dei superiori dopo l'ispezione si trasmise anche ai soldati. La
compagnia marciava allegramente. Le voci dei soldati s'incrociavano da tutte le parti.

       «Che cosa dicono: che Kutuzov è guercio, che ci vede da un occhio solo?»

       «E come no? Certo che è guercio!»

       «Ma no, fratello, ci vede meglio di te. Gli scarponi, le fasce: ha osservato tutto...»

       «Fratello mio, avessi visto come mi ha guardato i piedi... Ahi-ahi! ho pensato...»

       «E quell'altro, l'austriaco che era con lui, pareva spalmato di gesso. Bianco come la
farina! Pensa a come devono lustrarsi le divise!»

       «Allora, Fedešou!... Non ha detto per caso quando cominceranno le operazioni? Tu
eri più vicino, no? Hanno sempre detto che a Brunov c'è Buonaparte in persona.»

       «Buonaparte qui? Senti che razza di frottole. Ma se non sai niente! Adesso è il
prussiano che si ribella, e così ora l'austriaco deve metterlo a posto. Quando si sarà
piegato, allora sì che comincerà la guerra con Buonaparte. E poi ti vengono a raccontare
che Buonaparte è a Brunov! Si vede subito che sono degli idioti. E tu che li stai a sentire!»
                                                                                                138
www.writingshome.com
                                Lev Nicolaevic Tolstoj – Guerra e pace


       «Accidenti a quei furieri! Guarda, la quinta compagnia svolta già nel villaggio,
quelli staranno già cuocendosi la kaša e noi non saremo ancora arrivati.»

       «Dammi, qua una galletta, demonio.»

       «E ieri, il tabacco, me l'hai dato? Occhio per occhio, fratello. Su, prendi, e che Dio ti
benedica.»

       «Se almeno si facesse un bivacco! Se no dovremo macinare altre cinque miglia senza
mandar giù un boccone.»

       «Non potevano darci delle carrozze, i tedeschi!? In carrozza si sta comodi!»

       «Qui, caro mio, son tutti diavoli. Prima almeno erano polacchi, tutti sudditi della
corona russa; mentre ora, fratello, hanno cominciato a esser tutti tedeschi.»

       «I cantori in testa!» si udì il grido del capitano.

       Uscendo da varie file, una ventina di uomini corse davanti alla compagnia. Il
tamburino che fungeva da direttore del coro si girò di fronte ai cantori, fece un segno con
la mano e attaccò una lunga canzone soldatesca che cominciava così: «Non è l'aurora, non
è il sole che si leva?...» e terminava con le parole: «sì, fratelli, avremo gloria con Kamenskij
nostro padre...» Questa canzone era stata composta ai tempi della campagna di Turchia e
adesso veniva cantata in Austria con la sola variante che, al posto di «Kamenskij», si
diceva «Kutuzov».

       Pronunciando alla maniera dei soldati queste ultime parole e facendo con le mani il
gesto di chi gettasse qualcosa in terra, il tamburino - un soldato magro e bello sui
quarant'anni - diede un'occhiata severa ai cantori e socchiuse gli occhi. Poi, quando fu
convinto che tutti gli occhi erano posati su di lui, con le due mani, sollevò una preziosa,
invisibile cosa sopra la testa; la tenne così per alcuni secondi, poi, di colpo,
disperatamente, fece l'atto di scaraventarla a terra.

              «Ah, tu, isba mia, isba!»

       «Isba mia nuova...» ripresero venti voci, e il vivandiere, nonostante il peso
dell'equipaggiamento, si portò avanti d'un balzo e si mise a camminare all'indietro davanti
alla compagnia, dimenando le spalle e minacciando qualcuno con i cucchiai. I soldati,
muovendo le braccia al ritmo della canzone, camminavano a grandi passi, mettendosi
involontariamente al passo. Dietro la compagnia si udirono un rumore di ruote, un
cigolare di molle, uno scalpitare di cavalli. Kutuzov con il suo seguito tornava in città. Il

                                                                                            139
www.writingshome.com
                              Lev Nicolaevic Tolstoj – Guerra e pace


comandante supremo fece segno che i soldati continuassero a marciare liberamente; e la
sua faccia e le facce del seguito espressero il piacere che tutti provavano alle note della
canzone, alla vista del soldato che ballava e degli uomini della compagnia che marciavano
allegri e baldanzosi. Nella seconda fila a destra, dove la carrozza stava sorpassando le
compagnie, balzava involontariamente agli occhi un soldato dagli occhi celesti. Era
Dolochov, che procedeva camminando in modo particolarmente brioso e aggraziato al
ritmo della canzone e guardava in faccia i sopravenienti con tale espressione da sembrare
che compatisse tutti quelli che in quel momento non marciavano insieme con la
compagnia. La cornetta degli ussari del seguito di Kutuzov, che aveva fatto il verso al
comandante del reggimento, si staccò dalla carrozza e si avvicinò a cavallo a Dolochov.

      La cornetta degli ussari Žerkov, un tempo, a Pietroburgo, aveva fatto parte della
turbolenta accolita di scapestrati capeggiata da Dolochov. All'estero Žerkov aveva
ritrovato Dolochov in uniforme di soldato semplice, ma non aveva creduto necessario di
doverlo riconoscere. Adesso, dopo il colloquio tra Kutuzov e il degradato, si rivolse a lui
con la gioia d'un vecchio amico.

      «Caro amico, come stai?» disse fra le note della canzone, mettendo il suo cavallo al
passo con la compagnia.

      «Come sto?» rispose freddamente Dolochov. «Lo vedi, come sto.»

      La briosa canzone conferiva un particolare significato al tono di disinvolta allegria
di Žerkov, e a quello volutamente freddo delle risposte di Dolochov.

      «Be', come te la passi con i superiori?» domandò Žerkov.

      «Niente male, è brava gente. E tu, come hai fatto a intrufolarti nello stato
maggiore?»

      «Mi ci hanno assegnato, faccio il mio turno.»

      Tacquero.

      «Liberò il falco, e dalla man destra...» diceva la canzone, suscitando un sentimento di
baldanza e d'allegria. Il loro colloquio probabilmente sarebbe stato un altro, se non
avessero parlato al suono della canzone.

      «Allora, è vero che gli austriaci sono stati battuti?» domandò Dolochov.

      «Mah, lo sa il diavolo. Così si dice.»


                                                                                          140
www.writingshome.com
                               Lev Nicolaevic Tolstoj – Guerra e pace


      «Sono contento,» rispose Dolochov in modo chiaro e conciso, come esigeva la
canzone.

      «Senti, vieni qualche volta da noi la sera, a fare una partita di faraone,» disse
Žerkov.

      «Perché? Siete in quattrini?»

      «Vieni.»

      «Impossibile. Ho fatto un voto. Non bevo e non gioco finché non mi danno la
promozione.»

      «Allora, al primo scontro...»

      «Poi si vedrà.»

      Di nuovo restarono entrambi in silenzio.

      «Ad ogni modo fatti vedere, se ti serve qualcosa; comunque allo stato maggiore ti
aiuteranno...»

      Dolochov sogghignò.

      «Non preoccuparti. Ciò che mi serve non lo chiedo, me lo prendo.»

      «Be', dicevo così...»

      «Anch'io dicevo così.»

      «Addio.»

      «Sta' bene ...»



      ... E alto volò, e lontano,

      Verso la sua nativa terra...



      Žerkov diede di sproni al cavallo, che imbizzarrendosi batté le zampe tre volte,
come se non sapesse da quale cominciare; poi trovò quella giusta e partì al galoppo
superando la compagnia e raggiungendo la carrozza, anch'esso a tempo di musica.

                                                                                   141
www.writingshome.com
                               Lev Nicolaevic Tolstoj – Guerra e pace




III



       Di ritorno dalla rivista, Kutuzov si recò nel suo gabinetto da lavoro in compagnia
del generale austriaco e, chiamato l'aiutante di campo, gli ordinò di portargli certe carte
che si riferivano alla situazione delle truppe in arrivo, e alcune lettere ricevute
dall'arciduca Ferdinando il quale comandava l'armata d'avanguardia. Il principe Andrej
Bolkonskij entrò nel gabinetto del comandante supremo con i documenti richiesti. Davanti
a una carta geografica spiegata sul tavolo sedevano Kutuzov e il rappresentante austriaco
dell'Hofkriegsrat.

       «Ah...» disse Kutuzov voltandosi a guardare Bolkonskij, come se con questa parola
volesse invitare l'aiutante ad attendere, e proseguì in francese la conversazione iniziata.

       «Io dico solo questo, generale,» diceva Kutuzov con una piacevole proprietà di
espressioni e di intonazione, che invitava a prestar ascolto a ogni parola che egli proferiva
senza alcuna fretta. Si vedeva che anche Kutuzov ascoltava se stesso con piacere. «Io dico
solo questo, generale: che se la questione dipendesse dal mio personale desiderio, la
volontà di sua maestà l'imperatore Franz sarebbe stata eseguita già da tempo. Già da
tempo mi sarei congiunto con l'arciduca. E, credetemi sul mio onore, per me
personalmente trasmettere il comando supremo dell'esercito a un generale più abile e più
esperto di me, tra i molti di cui l'Austria è così dotata, e togliermi di dosso questa pesante
responsabilità, per me personalmente sarebbe un sollievo. Ma le circostanze sono sempre
più forti di noi, generale.»

       E Kutuzov sorrise con un'espressione che sembrava dire: «Voi avete tutto il diritto
di non credermi e anche a me è del tutto indifferente che mi crediate o no, ma non avete
motivo di dirmelo. La questione è tutta qui.»

       Il generale austriaco aveva un'aria malcontenta, ma era tenuto a rispondere a
Kutuzov nello stesso tono.

       «Al contrario,» disse con un tono imbronciato e iracondo che contrastava con il
contenuto lusinghiero delle parole che andava pronunciando, «al contrario, la
partecipazione di vostra eccellenza all'opera comune è altamente apprezzata da sua
maestà; ma noi supponiamo che l'attuale indugio privi le gloriose truppe russe e i loro
comandanti di quegli allori che pur sono avvezzi a mietere in battaglia,» concluse. La frase
era, evidentemente, già preparata.
                                                                                              142
www.writingshome.com
                                Lev Nicolaevic Tolstoj – Guerra e pace


       Kutuzov fece un inchino senza modificare il suo sorriso.

       «Io invece sono persuaso e ritengo, basandomi sull'ultima lettera di cui mi ha
onorato sua altezza l'arciduca Ferdinando, che le truppe austriache, al comando di un così
abile collaboratore qual è il generale Mack, abbiano già riportato una vittoria decisiva e
non abbiano più bisogno del nostro aiuto,» disse Kutuzov.

       Il generale si accigliò. Sebbene mancassero notizie determinanti sulla sconfitta degli
austriaci, troppe circostanze confermavano le voci sfavorevoli che circolavano; e perciò la
supposizione di Kutuzov circa una vittoria degli austriaci somigliava molto a una presa in
giro. Ma Kutuzov sorrideva con mitezza, sempre con quella stessa espressione che diceva
come lui avesse pieno diritto di supporre tutto questo. In effetti, l'ultima lettera che aveva
ricevuto dall'armata di Mack, lo informava di una vittoria e dell'eccellente posizione
strategica dell'armata.

       «Dammi quella lettera,» disse Kutuzov rivolgendosi al principe Andrej. «Ecco,
degnatevi di leggere,» e Kutuzov, con un sorriso beffardo agli angoli delle labbra, lesse in
tedesco al generale austriaco il seguente passo della lettera dell'arciduca Ferdinando: «Wir
haben vollkommen zusammengehaltene Kräfte, nahe an 70.000 Mann, um den Feind, wenn er den
Lech passierte, angreifen und schlagen zu können. Wir können, da wir Meister von Ulm sind, den
Vorteil, auch von beiden Ufern der Donau Meister zu bleiben, nicht verlieren; mithin auch ieden
Augenblick, wenn der Feind den Lech nicht passierte, die Donau übersetzen, uns auf seine
Communikations-Linie werfen, die Donau unterhalb repassieren und dem Feinde, wenn er sich
gegen unsere treue Allirte mit ganzer Macht wenden wollte, seine Absicht alsbald vereilten. Wir
werden auf solche Weise den Zeitpunkt, wo die Kaiserlich-Russische Armée ausgerüstet sein wird,
mutig entgegenharren, und sodann leicht gemeinschaftlich die Möglichkeit finden, dem Feinde das
Schicksal zuzubereiten, so er verdient.»

       Quando ebbe terminato di leggere questo passaggio, Kutuzov trasse un profondo
sospiro e guardò con occhi attenti e affabili il rappresentante dell'Hofkriegsrat.

       «Però voi conoscete, eccellenza, la saggia regola che prescrive di supporre il
peggio,» disse il generale austriaco evidentemente desiderando por fine agli scherzi e
venire ai fatti.

       E senza volerlo aveva dato un'occhiata all'aiutante.

       «Scusate, generale,» lo interruppe Kutuzov e si voltò anch'egli verso il principe
Andrej. «Senti, caro, prendi tutti i rapporti dei nostri emissari che si trovano da Kozlovskij.
Ecco due lettere del conte Nostitz, la lettera di sua altezza l'arciduca Ferdinando, e anche

                                                                                           143
www.writingshome.com
                               Lev Nicolaevic Tolstoj – Guerra e pace


questa,» disse, porgendogli alcune carte. «Fanne per benino un memorandum, in francese,
un promemoria che metta in risalto tutte le notizie che abbiamo avuto sulle operazioni
dell'esercito austriaco. Poi presentalo a sua eccellenza.»

       Il principe Andrej chinò il capo, a significare che aveva capito sin dalle prime parole
non soltanto ciò che era stato detto, ma anche ciò che Kutuzov avrebbe desiderato dirgli.
Raccolse le carte, e con un generico inchino, uscì in anticamera camminando senza rumore
sul tappeto.

       Sebbene non fosse passato molto tempo da quando il principe Andrej aveva lasciato
la Russia, durante questo periodo egli appariva cambiato. Nell'espressione del suo viso,
nei movimenti, nell'andatura non si notavano quasi più quell'affettazione, quel misto di
stanchezza e d'indolenza d'una volta. Aveva l'aspetto di un uomo che non ha il tempo di
preoccuparsi dell'impressione che produce sugli altri, ed è intento a un'opera piacevole e
interessante. La sua faccia palesava una maggior soddisfazione di sé e di chi lo circondava;
il sorriso e lo sguardo erano più allegri e più simpatici.

       Kutuzov, che egli aveva raggiunto quando questi si trovava già in Polonia, l'aveva
accolto molto affabilmente, promettendogli di non dimenticarlo, e subito gli aveva dato
una posizione preminente fra gli altri aiutanti di campo, l'aveva preso con sé, affidandogli
gli incarichi più seri. Da Vienna, Kutuzov aveva scritto al vecchio compagno, il padre del
principe Andrej.

       «Vostro figlio,» aveva scritto, «dà speranza di diventare un ufficiale che eccellerà
sugli altri per la sua attività, la sua fermezza e la sua efficienza. Considero una fortuna
avere alle mie dipendenze un simile subordinato.»

       Nello stato maggiore di Kutuzov, fra i colleghi ufficiali, e in generale nell'esercito, il
principe Andrej, né più né meno come nella buona società di Pietroburgo, godeva di due
reputazioni diametralmente opposte. Gli uni, una minoranza, riconoscevano nel principe
Andrej un uomo affatto diverso da loro stessi e da tutti gli altri. Si attendevano da lui
grandi successi, lo ascoltavano, lo ammiravano e lo imitavano; e dal canto suo il principe
Andrej si mostrava con costoro cordiale e semplice nel tratto. Gli altri, la maggioranza, non
amavano il principe Andrej; lo giudicavano presuntuoso, freddo e antipatico. Ma con
queste persone il principe Andrej aveva saputo fare in modo da essere egualmente stimato
e temuto.

       Uscito dal gabinetto di Kutuzov ed entrato nella sala di ricevimento, il principe
Andrej col fascio delle carte in mano si avvicinò al suo collega, l'aiutante di servizio
Kozlovskij, che sedeva con un libro accanto alla finestra.
                                                                                             144
www.writingshome.com
                               Lev Nicolaevic Tolstoj – Guerra e pace


       «Ebbene, che c'è, principe?» domandò Kozlovskij.

       «C'è l'ordine di stendere un promemoria sui motivi per cui non si va avanti.»

       «E quali sono questi motivi?»

       Il principe Andrej si strinse nelle spalle.

       «Non ci sono notizie da parte di Mack?» domandò Kozlovskij.

       «No.»

       «Se fosse vero che è stato sconfitto, la notizia sarebbe arrivata.»

       «È probabile,» disse il principe Andrej, e si diresse verso la porta d'uscita; ma in
quello stesso momento entrò rapidamente sbattendo la porta e gli venne incontro un alto
generale austriaco in finanziera, evidentemente appena arrivato, con la testa bendata da
un fazzoletto nero e l'ordine di Maria Teresa al collo. Il principe Andrej si arrestò.

       «Il generale en chef Kutuzov?» proferì in fretta il generale rivelando un aspro
accento tedesco. Guardò sui due lati e senza fermarsi procedette verso la porta dello
studio.

       «Il generale en chef è occupato,» disse Kozlovskij avvicinandosi prontamente
all'ignoto generale e sbarrandogli la strada verso la porta. «Chi devo annunciare?»

       Il generale sconosciuto guardò con sprezzo dall'alto in basso Kozlovskij, che era
basso di statura, e parve stupito che qualcuno potesse non conoscerlo.

       «Il generale en chef è occupato,» ripeté tranquillamente Kozlovskij.

       Il generale si adombrò, le sue labbra si contrassero ed ebbero un fremito. Estrasse
un taccuino, tracciò rapidamente qualcosa con un lapis, strappò il foglietto, lo consegnò;
poi raggiunse a passi rapidi la finestra, e si lasciò cadere su una sedia fissando gli occhi sui
presenti come se si fosse chiesto perché mai lo guardassero. Alla fine sollevò il capo,
allungò il collo come per dire qualcosa, ma subito, come cominciando a canticchiare
distrattamente fra sé, emise uno strano suono che fu subito troncato a mezzo. La porta
dello studio si era aperta e sulla soglia era apparso Kutuzov. Il generale con la testa
fasciata, come se fuggisse un pericolo, piegandosi su se stesso, si avvicinò a Kutuzov con
alcuni lunghi, rapidi passi delle sue gambe magre.

       «Vous voyez le malheureux Mack,» esclamò con voce rotta.


                                                                                            145
www.writingshome.com
                              Lev Nicolaevic Tolstoj – Guerra e pace


       Per qualche istante la faccia di Kutuzov, in piedi sulla soglia dello studio, rimase
assolutamente immobile. Poi come un'onda, sul suo volto apparve una ruga, e di nuovo la
fronte si spianò. Chinò la testa rispettosamente, chiuse gli occhi, in silenzio fece passare
Mack davanti a sé e richiuse la porta alle sue spalle.

       La voce, ormai diffusa, della disfatta austriaca e della resa di tutta l'armata davanti
ad Ulm trovava dunque conferma. E già una mezz'ora dopo venivano inviati in varie
direzioni alcuni aiutanti di campo recando disposizioni dalle quali appariva come ben
presto anche le truppe russe, rimaste fino allora inoperose, avrebbero dovuto scontrarsi
con il nemico.

       Il principe Andrej era uno di quei rari ufficiali di stato maggiore che riponevano il
loro massimo interesse all'andamento generale delle operazioni di guerra. Dopo aver
veduto Mack e aver appreso i particolari della disfatta, egli si rese conto che metà della
campagna era perduta; comprese tutta la difficoltà della situazione delle truppe russe, si
immaginò al vivo ciò che attendeva l'armata e la parte che egli stesso avrebbe dovuto
svolgervi. Senza volerlo provò un'emozionante sensazione di gioia al pensiero dell'onta
subita dalla presuntuosa Austria e che, forse entro una settimana, gli sarebbe toccato
assistere e prender parte diretta a uno scontro dei russi con i francesi, il primo dai tempi di
Suvorov. Ma egli temeva il genio di Bonaparte, che poteva rivelarsi superiore al valore
delle truppe russe; e al tempo stesso si rifiutava di ammettere che il suo eroe subisse l'onta
della sconfitta.

       Turbato e irritato da questi pensieri, il principe Andrej entrò nella sua stanza per
scrivere al padre, come faceva ogni giorno. In corridoio s'imbatté nel suo compagno di
camera Nesvickij e in Žerchov, il burlone. Come sempre, essi stavano ridendo di qualcosa.

       «Perché sei così cupo?» domandò Nesvickij, notando il volto pallido e gli occhi
lucidi del principe Andrej.

       «C'è poco da stare allegri,» rispose Bolkonskij.

       Mentre il principe Andrej s'incontrava con Nesvickij e Žerkov, dall'altro capo del
corridoio venivano loro incontro Strauch, un generale austriaco addetto allo stato
maggiore di Kutuzov per il controllo sui rifornimenti dell'armata russa, e un membro
dell'Hofkriegsrat, entrambi arrivati la vigilia. Nel largo corridoio c'era spazio sufficiente
perché i generali potessero liberamente incrociarsi con i tre ufficiali; ma Žerkov, spingendo
con una mano Nesvickij, disse con voce ansante:

       «Vengono!... vengono!... Scansatevi, fate largo! Prego, fate largo!»

                                                                                           146
www.writingshome.com
                                Lev Nicolaevic Tolstoj – Guerra e pace


       I generali passarono con l'aria di chi desidera sottrarsi a onori importuni. Sulla
faccia di quel burlone di Žerkov apparve improvvisamente uno sciocco sorriso di gioia che
sembrava non riuscisse a trattenere.

       «Vostra eccellenza,» disse in tedesco, portandosi avanti e rivolgendosi al generale
austriaco, «ho l'onore di congratularmi con voi.»

       Chinò la testa, e in modo goffo, come i bambini che imparano a ballare, si mise a
strisciare ora un piede ora l'altro.

       Il generale membro dell'Hofkriegsrat gli lanciò una occhiata severa, ma quando ebbe
notato la serietà di quello sciocco sorriso, non poté rifiutargli un minuto d'attenzione.
Socchiuse gli occhi mostrando di ascoltarlo.

       «Ho l'onore di complimentarmi. Il generale Mack è arrivato; sta bene; si è fatto solo
un po' male qui,» soggiunse con un sorriso radioso, indicando la propria testa.

       Il generale si accigliò, si volse dall'altra parte e proseguì.

       «Gott, wie naiv!» esclamò stizzito, dopo essersi allontanato di qualche passo.

       Nesvickij, ridendo a crepapelle, abbracciò il principe Andrej, ma Bolkonskij, fattosi
ancora più pallido, lo respinse con un'espressione adirata e si rivolse a Žerkov.
L'irritazione nervosa prodottagli dalla vista di Mack, dalla notizia della disfatta e dal
pensiero di ciò che attendeva l'armata russa trovò sfogo in un accesso di rabbia prodotto
dallo scherzo inopportuno di Žerkov.

       «Se voi, egregio signore,» si mise a dire con voce stridula e un lieve tremito nella
mascella inferiore, «desiderate essere un buffone, io non posso impedirvelo; ma vi dichiaro
che se oserete un'altra volta fare il pagliaccio in mia presenza, vi insegnerò io come ci si
comporta.»

       Nesvickij e Žerkov furono così meravigliati da questa uscita, che fissarono
Bolkonskij in silenzio, con gli occhi spalancati.

       «Ma come? Io gli ho semplicemente fatto i miei rallegramenti,» disse Žerkov.

       «Io non sto scherzando; tacete per favore!» gridò Bolkonskij e, preso per un braccio
Nesvickij, si allontanò da Žerkov che non seppe che cosa rispondere.

       «Ma che cos'hai, fratello mio?» chiese Nesvickij per calmarlo.



                                                                                        147
www.writingshome.com
                               Lev Nicolaevic Tolstoj – Guerra e pace


       «Come,    che    cos'ho?»   replicò    il   principe    Andrej,   fermandosi   sopraffatto
dall'agitazione. «Cerca di capire che noi, o siamo ufficiali al servizio dell'imperatore e della
patria che gioiscono dei successi comuni e si costernano dei comuni insuccessi, oppure
siamo dei lacchè che se ne infischiano degli affari del padrone. Quarante milles hommes
massacrés et l'armée de nos alliés détruite, et vous trouvez là le mot pour rire,» disse, quasi a
rafforzare la sua opinione con quella frase in francese. «C'est bien pour un garçon de rien,
comme cet individu, dont vous avez fait un ami, mais pas pour vous, pas pour vous. Solo ai monelli
è lecito divertirsi in questo modo,» soggiunse il principe Andrej in russo, pronunciando
però questa parola con accento francese perché s'era accorto che Žerkov poteva ancora
udirlo.

       Aspettò per vedere se il tenente gli rispondesse. Ma quello si volse e uscì dal
corridoio.



IV



       Il reggimento degli ussari di Pavlograd si trovava a due miglia da Braunau. Lo
squadrone nel quale prestava servizio come junker Nikolaj Rostov era dislocato nel
villaggio tedesco di Saltzeneck. Al comandante dello squadrone, capitano di cavalleria
Denisov, noto a tutta la divisione di cavalleria col nome di Vas'ka Denisov, era stato
assegnato il migliore alloggio del villaggio. Lo junker Rostov abitava assieme al
comandante dello squadrone fin da quando aveva raggiunto il reggimento in Polonia.

       L'11 ottobre, lo stesso giorno in cui l'intero quartier generale era stato messo in
subbuglio dalla notizia della disfatta di Mack, presso il comando dello squadrone la vita di
campo procedeva tranquilla come sempre. La mattina di buon'ora Denisov, che per tutta
la notte aveva giocato e perduto a carte, non era ancora rientrato, mentre Rostov tornava a
cavallo dal foraggiamento. Rostov, in uniforme da junker, si avvicinò all'ingresso; diede
una pacca affettuosa sul collo del cavallo, scavalcò la groppa con un gesto agile e
giovanile, rimase un istante ritto sulla staffa come se non volesse separarsi dal cavallo;
infine saltò a terra e chiamò l'ordinanza.

       «Ah, Bondarenko, carissimo,» disse all'ussaro che si precipitava verso il suo cavallo.
«Fallo muovere, amico,» disse ancora con quella fraterna, allegra affettuosità con la quale i
giovani di buon carattere si rivolgono a tutti quando sono felici.

       «Agli ordini, eccellenza,» rispose il ckochol scuotendo allegramente il capo.
                                                                                              148
www.writingshome.com
                                Lev Nicolaevic Tolstoj – Guerra e pace


       «Bada di farlo muovere per bene!»

       Anche un altro ussaro s'era precipitato verso il cavallo, ma Bondarenko aveva già
afferrato le briglie. Si capiva che lo junker dava mance generose e che stare al suo servizio
era conveniente. Rostov accarezzò il cavallo sul collo, poi sulla groppa, e sostò
sull'ingresso.

       «Fantastico! Questo sì che sarà un cavallo!» disse tra sé; poi, sorridendo e
sorreggendo la sciabola, corse su per la scaletta dell'ingresso con un gran rumore di
speroni. Il padrone di casa tedesco, in panciotto di flanella e berretta da notte,
impugnando la forca con la quale stava rivoltando il letame, si affacciò dalla stalla delle
vacche. Non appena ebbe scorto Rostov, la faccia del tedesco si illuminò. Sorrise
allegramente e ammiccò: «Schön, guten Morgen! Schön, guten Morgen!» ripeté più volte,
provando un evidente piacere nel salutare il giovane.

       «Schön fleissig?» disse Rostov, sempre con lo stesso gioioso sorriso fraterno che non
abbandonava il suo volto pieno d'animazione. «Hoch Österreicher! Hoch Russen! Kaiser
Alexander hoch!» soggiunse poi, ripetendo le parole che il padrone di casa tedesco ripeteva
spesso.

       Il tedesco scoppiò a ridere, uscì dalla porta della stalla, si tolse la berretta, e
agitandola sopra la testa si mise a gridare:

       «Und die ganze Welt hoch!»

       Allora anche Rostov come il tedesco, si mise a sventolare il berretto sopra la testa, e
ridendo si mise a gridare: «Und vivat die ganze Welt!» Sebbene non ci fosse alcun
particolare motivo di gioia né per il tedesco, che stava ripulendo la sua stalla, né per
Rostov che era andato a prendere il fieno col plotone, quei due uomini si guardarono con
felice trasporto e con amore fraterno, scossero il capo in segno di reciproco affetto e si
separarono sorridendo: il tedesco tornò nella stalla e Nikolaj Rostov entrò nella casetta che
occupava con Denisov.

       «Che fa il padrone?» domandò a Lavruška, il domestico briccone di Denisov,
conosciuto da tutto il reggimento.

       «Da ieri sera non s'è visto. Di sicuro ha perso giocando a carte,» rispose Lavruška.
«Ormai lo so: quando vince, ritorna presto per avere il tempo di vantarsi; ma se non si fa
vedere fino a mattina, vuol dire che gli è andata male, e allora quando compare è
furibondo. Volete del caffè?»

                                                                                          149
www.writingshome.com
                               Lev Nicolaevic Tolstoj – Guerra e pace


       «Sì, dammene un poco.»

       Dieci minuti dopo Lavruška portò il caffè.

       «Vengono!» disse, «Adesso sono guai.»

       Rostov gettò un'occhiata fuori della finestra e vide Denisov che stava tornando a
casa. Denisov era un omino dalla faccia rossa, due occhi neri scintillanti, baffi e capelli neri
arruffati. Portava una mantellina di pelliccia sbottonata, larghi pantaloni spiegazzati che
ricadevano flosci, e in testa aveva un berretto da ussaro sgualcito, buttato sulla nuca.
Cupo, a testa bassa, stava avvicinandosi alla scaletta d'ingresso.

       «Lavruška,» gridò con voce alta e rabbiosa. «Su, levami gli stivali, bestione!»

       «Li levo, li levo,» rispose la voce di Lavruška.

       «Ah! Sei già alzato,» disse Denisov entrando nella stanza.

       «Da un pezzo,» disse Rostov, «sono già andato a prendere il fieno e ho visto Fräulein
Matilde.»

       «Ah, bvavo! E invece io, fvatello mio, ievi ho pevso come un figlio d'un cane!» si
mise a gridare Denisov, che non riusciva a pronunciare la erre. «Una iella! una iella!... È
cominciata appena sei andato via tu. Ehi, il tè!»

       Denisov, arricciando la faccia in una specie di sorriso che mise in mostra i suoi
robusti denti corti, cominciò ad arruffarsi con entrambe le mani dalle dita corte i folti
capelli neri, irti come un bosco.

       «M'ha spinto il diavolo ad andave da quel topo» (era il soprannome d'un ufficiale),
disse, stropicciandosi con tutt'e due le mani la fronte e la faccia. «Figuvati, nemmeno una
cavta, nemmeno una, non una me ne ha data.»

       Denisov prese la pipa accesa che gli veniva offerta, la strinse in pugno e la batté sul
pavimento spargendone la brace, e intanto continuava a gridare:

       «Mi dà un simple, e fa pavoli; mi dà un simple e fa pavoli.»

       Sparpagliò il fuoco, spaccò la pipa e la gettò via. Poi rimase in silenzio; poi,
d'improvviso, con i suoi scintillanti occhi neri, lanciò verso Rostov uno sguardo allegro.

       «Ci fossevo donne, almeno. Pevché qui, fuovché beve, non c'è niente da fave.
Almeno ci battessimo pvesto...»

                                                                                             150
www.writingshome.com
                               Lev Nicolaevic Tolstoj – Guerra e pace


       «Ehi, chi c'è là?» esclamò poi guardando verso la porta. Si udivano i passi di due
grossi stivali che si arrestavano con un tintinnio di speroni, e un tossicchiare rispettoso.

       «È il maresciallo d'alloggiamento!» disse Lavruška.

       Denisov si accigliò ancora di più.

       «Uno schifo,» disse, buttando il borsellino con qualche moneta d'oro. «Vostov, cavo
amico, conta tu quanto c'è vimasto e poi ficca il bovsellino sotto il guanciale,» disse e uscì
incontro al maresciallo d'alloggiamento.

       Rostov prese i denari e, macchinalmente, disponendo e allineando in due
mucchietti le monete d'oro vecchie e nuove, si mise a contarle.

       «Ah, Teljanin! Salve! Ievi mi hanno sbancato,» si udì la voce di Denisov dall'altra
stanza.

       «Da chi? Da Bykov, dal topo?... Lo sapevo,» disse un'altra voce, sottile, e subito
dopo entrò nella stanza il tenente Teljanin, un piccolo ufficiale dello stesso squadrone.

       Rostov cacciò sotto il guanciale il borsellino e strinse la piccola mano umidiccia che
gli veniva tesa. Poco prima di quella campagna Teljanin era stato espulso dalla Guardia
per un motivo che nessuno conosceva. Nel reggimento si comportava molto bene, ma
nessuno lo amava e Rostov, in particolare, non, riusciva né a superare né a nascondere la
sua immotivata avversione per l'ufficiale.

       «E allora, giovane cavallerizzo, siete soddisfatto del mio Graèik?» domandò.
(Graèik era il nome del cavallo da sella che Teljanin aveva venduto a Rostov.)

       Il tenente non guardava mai negli occhi la persona alla quale parlava; i suoi occhi
correvano di continuo da un oggetto all'altro.

       «Vi ho visto passare poco fa...»

       «Non c'è male, è un buon cavallo,» rispose Rostov, sebbene quel cavallo che aveva
comperato per settecento rubli non valesse nemmeno la metà di quel prezzo. «Ora però
zoppica un poco sulla zampa anteriore sinistra...» soggiunse.

       «S'è incrinato lo zoccolo. Niente di grave. Vi insegnerò io, vi farò vedere come deve
essere ferrato.»

       «Sì, grazie: mostratemi quel che si deve fare,» disse Rostov.


                                                                                               151
www.writingshome.com
                                Lev Nicolaevic Tolstoj – Guerra e pace


       «Ve lo mostrerò, ve lo mostrerò, non è un segreto. E per il cavallo mi ringrazierete.»

       «Allora do ordine di portare il cavallo,» disse Rostov, che desiderava sbarazzarsi di
Teljanin, e uscì per ordinare che portassero il cavallo.

       In anticamera Denisov, con la pipa in bocca, sedeva rannicchiato sulla soglia
davanti al maresciallo d'alloggiamento che gli faceva rapporto su qualcosa. Denisov si
accigliò e, indicando con il pollice al di sopra della spalla verso la stanza in cui stava
Teljanin, fece una smorfia e scosse il capo con disgusto.

       «Non mi piace quel tipo,» disse, senza curarsi della presenza del maresciallo.

       Rostov si strinse nelle spalle come per dire: «Neanche a me, ma che vuoi farci?» Poi,
dato l'ordine di portare il cavallo, tornò da Teljanin.

       Teljanin sedeva nella stessa posizione indolente in cui Rostov l'aveva lasciato, e si
stropicciava le piccole mani bianche.

       «Che individui odiosi esistono,» pensava Rostov, entrando nella stanza.

       «Allora, avete dato l'ordine di portare il cavallo?» disse Teljanin alzandosi e
guardandosi attorno con noncuranza.

       «Sì.»

       «Andiamo, allora. Io ero passato soltanto per domandare a Denisov dell'ordine
diramato ieri. L'avete ricevuto, Denisov?»

       «Ancova no. Ma voi dove andate?»

       «Voglio insegnare a questo giovanotto come si ferra un cavallo,» disse Teljanin.

       Uscirono per andare alla scuderia. Il tenente mostrò come si doveva fare la
chiodatura, e se ne andò al suo alloggio.

       Quando Rostov tornò, sulla tavola c'era una bottiglia di vodka e una salsiccia.
Denisov era seduto davanti alla tavola e scriveva, facendo scricchiolare la penna sulla
carta. Egli guardò Rostov con espressione cupa.

       «Scvivo a lei,» disse.

       Si appoggiò con i gomiti alla tavola, la penna in mano e, palesemente soddisfatto
dell'occasione offertagli di guadagnare tempo dicendo a parole quel che intendeva
scrivere, espose a Rostov il contenuto della sua lettera.
                                                                                          152
www.writingshome.com
                               Lev Nicolaevic Tolstoj – Guerra e pace


       «Vedi, amico,» disse. «Noi dovmiamo finché non amiamo. Siamo figli della
polveve... ma se ci si innamova, ecco che si diventa né più né meno come Dio, puvi come il
pvimo giovno della cveazione... Chi c'è ancova? Mandalo al diavolo. Non ho tempo!»
gridò rivolto a Lavruška che gli si era avvicinato senza lasciarsi minimamente intimidire.

       «E chi volete che sia? Siete stato voi a ordinarlo. È venuto il maresciallo
d'alloggiamento per i denari.»

       Denisov si accigliò; avrebbe voluto gridare qualcosa, ma tacque.

       «Bvutt'affave,» borbottò fra sé. «Quanti soldi sono vimasti nel bovsellino?»
domandò a Rostov.

       «Sette monete nuove e tre vecchie.»

       «Ah, che guaio! Be', che hai da stave lì impalato, spauvacchio? Fa' passave il
mavesciallo!» gridò Denisov a Lavruška.

       «Ti prego, Denisov, accetta i soldi da me, io ne ho,» disse Rostov arrossendo.

       «Non mi piace favmi pvestave denavi dagli amici, non mi piace,» esclamò Denisov.

       «Ma se non prendi i soldi da me come si fa tra compagni, mi offendi. Sul serio, io ne
ho,» ripeté Rostov.

       «Ma no, ti dico.»

       E Denisov si avvicinò al letto per prendere il borsellino da sotto il guanciale.

       «Dove l'hai messo, Vostov?»

       «Sotto il guanciale più basso.»

       «Non c'è.»

       Denisov buttò in terra i due guanciali. Il borsellino non c'era.

       «Questa è bella!»

       «Aspetta, non l'avrai lasciato cadere?» disse Rostov. Sollevò un guanciale per volta
e li scosse.

       Levò anche la coperta e la scosse. Il borsellino non c'era.



                                                                                          153
www.writingshome.com
                                Lev Nicolaevic Tolstoj – Guerra e pace


       «Non avrò sbagliato posto? Ma no, ricordo anche che tu ti metti il borsellino sotto la
testa come se fosse un tesoro,» disse Rostov. «L'ho messo qui, il borsellino. Dov'è?» disse
poi, rivolgendosi a Lavruška.

       «Io non sono entrato. Sarà dove l'avete messo.»

       «Ma non c'è.»

       «Siete sempve così: buttate le cose dove capita e poi ve ne dimenticate. Guavdatevi
nelle tasche.»

       «No, se non avessi fatto quel pensiero del tesoro,» disse Rostov, «invece mi ricordo
d'averlo messo qui.»

       Lavruška frugò per tutto il letto, e anche sotto. Poi guardò sotto il tavolo, rovistò
tutta la stanza e si fermò nel mezzo della camera. Denisov seguiva in silenzio i movimenti
di Lavruška, e quando Lavruška spalancò le braccia con aria stupita, dicendo che il
borsellino non era in nessun posto, egli si volse a guardare Rostov.

       «Vostov, non fave il bambino...»

       Rostov, sentendo su di sé lo sguardo di Denisov, sollevò gli occhi e
immediatamente li riabbassò. Tutto il suo sangue, come bloccato e compresso sotto la gola,
gli salì alla faccia e agli occhi. Non poteva più respirare.

       «Nella stanza non c'era nessuno, eccetto voi e il tenente. Non può essere altro che
qui,» disse Lavruška.

       «Avanti, fantoccio del diavolo, vigivati, fvuga,» prese a un tratto a strillare Denisov,
che era diventato paonazzo, e si slanciò contro il domestico con un gesto minaccioso. «Che
il bovsellino salti fuovi, se non ti fvusto. Fvusto tutti!»

       Rostov, misurando Denisov con lo sguardo, cominciò ad abbottonarsi la giubba, si
allacciò la sciabola e calzò il berretto.

       «Ti sto dicendo che il bovsellino deve saltav fuovi,» gridò Denisov scrollando
l'attendente per le spalle e spingendolo contro la parete.

       «Denisov, lascialo, stare; io so chi l'ha preso,» intervenne Rostov avvicinandosi alla
porta senza alzare gli occhi.

       Denisov si fermò, pensieroso, e avendo evidentemente capito a che cosa alludesse
Rostov, lo afferrò per un braccio.
                                                                                           154
www.writingshome.com
                                  Lev Nicolaevic Tolstoj – Guerra e pace


       «Assuvdo!» urlò in una maniera tale che sul collo e sulla fronte le vene gli si
gonfiarono come corde. «Ti dico che sei diventato matto, è una cosa che non pevmetto. Il
bovsellino è qui; scovtichevò questo favabutto e lo tvovevemo.»

       «Io so chi l'ha preso,» ripeté Rostov con voce tremante e mosse verso la porta.

       «E io ti dico che non osevai fave una cosa simile,» urlò Denisov lanciandosi verso lo
junker per trattenerlo.

       Ma Rostov si svincolò dalla mano di Denisov, e come se Denisov fosse stato il suo
peggior nemico, gli puntò gli occhi addosso, furibondo.

       «Ma ti rendi conto di ciò che dici?» disse con voce tremante. «Oltre me nella stanza
non è entrato nessuno. Dunque, se non è...»

       Ma non poté finire e fuggì fuori della camera.

       «Al diavolo te e tutti quanti,» furono le ultime parole che udì.

       Rostov arrivò all'alloggio di Teljanin.

       «Il signore non è in casa, è andato al comando,» gli disse l'attendente di Teljanin. «È
successo qualcosa?» aggiunse, sorpreso dalla faccia sconvolta del junker.

       «No, niente.»

       «Per poco non l'avete trovato,» disse l'attendente.

       Il comando era a tre miglia da Saltzeneck. Senza ripassare dal suo alloggio, Rostov
prese il cavallo e andò al comando. Nel villaggio occupato dallo stato maggiore c'era una
trattoria frequentata dagli ufficiali. Rostov arrivò alla trattoria; davanti all'ingresso scorse
il cavallo di Teljanin.

       Il tenente sedeva nella seconda stanza della trattoria davanti a un piatto di salsicce e
a una bottiglia di vino.

       «Ah, siete venuto anche voi, giovanotto,» disse sorridendo e rialzando le
sopracciglia.

       «Sì,» disse Rostov come se pronunciare questa parola gli costasse una grande fatica,
e si sedette al tavolo accanto.

       Tacevano entrambi; nella stanza c'erano anche due tedeschi e un ufficiale russo.
Tutti stavano zitti. Si udiva il tintinnio dei coltelli contro i piatti e il rumoroso masticare
                                                                                            155
www.writingshome.com
                               Lev Nicolaevic Tolstoj – Guerra e pace


del tenente. Quando Teljanin ebbe terminato la colazione, tolse di tasca un borsellino
doppio, fece scorrere l'anellino, poi con le piccole dita bianche piegate in su, prese una
moneta d'oro e, inarcando le sopracciglia, diede il denaro al cameriere.

       «Fate presto, per piacere,» disse.

       La moneta d'oro era nuova. Rostov si alzò e si avvicinò a Teljanin.

       «Permettetemi di dare un'occhiata al borsellino,» disse con voce fievole, appena
percettibile.

       Con gli occhi sfuggenti e con le sopracciglia sempre inarcate Teljanin gli diede il
borsellino.

       «Sì, è un bel borsellino... proprio...» disse, e improvvisamente impallidì. «Guardate
pure, giovanotto,» soggiunse.

       Rostov prese il borsellino, lo guardò, guardò le monete che conteneva, e alla fine
guardò Teljanin. Il tenente occhieggiava intorno, secondo il solito, e tutt'a un tratto parve
diventare molto allegro.

       «Quando saremo a Vienna voglio lasciarci fino all'ultimo centesimo, mentre qui in
queste luride borgate non si sa nemmeno dove spendere i soldi,» disse. «Ora ridatemelo,
giovanotto, devo andarmene.»

       Rostov taceva.

       «E voi che fate qui? Anche voi siete venuto a far colazione? Si mangia bene,» rispose
Teljanin. «Suvvia, ridatemi il borsellino.»

       Protese la mano e fece per afferrare il borsellino. Rostov glielo lasciò. Teljanin lo
prese e fece l'atto di infilarlo in una tasca dei pantaloni, mentre le sue sopracciglia
s'inarcavano con noncuranza e la bocca si schiudeva leggermente, come se dicesse: «Sì sto
mettendomi in tasca il borsellino: è una cosa semplicissima che riguarda soltanto me.»

       «Ebbene, che c'è, giovanotto?» disse dopo aver tirato un sospiro e aver lanciato
un'occhiata a Rostov di sotto le sopracciglia inarcate. Con la velocità d'una scintilla
elettrica un lampo corse dagli occhi di Teljanin a quelli di Rostov e viceversa, in senso
opposto, e di nuovo viceversa, tutto in un unico istante.




                                                                                         156
www.writingshome.com
                                Lev Nicolaevic Tolstoj – Guerra e pace


       «Venite qua,» disse Rostov afferrando Teljanin per un braccio. E quasi lo trascinò
alla finestra. «Questi sono soldi di Denisov, voi glieli avete presi...» gli bisbigliò
all'orecchio.

       «Cosa?... Cosa?... Come osate?...» protestò Teljanin.

       Ma le sue parole suonarono come un grido lamentoso, disperato, come
un'implorazione di perdono. E non appena Rostov ebbe udito il suono di quella voce
l'enorme pietra del dubbio gli cadde dall'anima. Provò una grande gioia, e nello stesso
istante ebbe compassione dello sciagurato che gli stava davanti; ma ormai doveva andare
fino in fondo.

       «Cosa penserà la gente?» mormorò Teljanin afferrando il berretto e dirigendosi
verso una cameretta vuota, «dobbiamo spiegarci...»

       «Lo so e lo dimostrerò,» disse Rostov.

       «Io...»

       La faccia pallida e spaventata di Teljanin cominciò a tremare con tutti i muscoli; gli
occhi erano sfuggenti come sempre, ma guardavano sempre in basso, senza sollevarsi fino
alla faccia di Rostov. Poi si udirono dei singhiozzi.

       «Conte!... non rovinate un giovane... ecco questi maledetti denari: prendeteli...» E li
gettò su un tavolo. «Ho un vecchio padre, una madre!»

       Rostov prese i soldi sottraendosi allo sguardo di Teljanin, e senza dir parola si
mosse per uscire dalla stanza. Ma sulla soglia si arrestò e tornò sui suoi passi.

       «Dio mio," disse con le lacrime agli occhi, «come avete potuto fare una cosa simile?»

       «Conte...» disse Teljanin avvicinandosi.

       «Non toccatemi,» interruppe Rostov scansandosi. «E se avete bisogno di questi
denari, prendeteli.» Gli gettò il borsellino e corse fuori dalla trattoria.



V



       La sera di quello stesso giorno nell'alloggio di Denisov si svolse un'animata
discussione fra gli ufficiali dello squadrone.
                                                                                          157
www.writingshome.com
                              Lev Nicolaevic Tolstoj – Guerra e pace


      «E io vi dico, Rostov, che bisogna scusarsi davanti al comandante del reggimento,»
diceva, agitato e rosso come un papavero, un alto capitano in seconda con i capelli
brizzolati, due enormi baffi e una faccia rugosa dai lineamenti pronunciati.

      Il capitano in seconda Kirsten era stato degradato due volte a soldato semplice per
questioni d'onore, e due volte s'era riguadagnato il grado.

      «Io non permetto a nessuno di dirmi che mento!» gridò Rostov. «Lui mi ha detto
che mentivo e io gli ho risposto che era lui che mentiva. Ed è così, infatti. Mi può mettere
di servizio anche tutti i giorni, mi può anche mettere agli arresti, ma nessuno mi
obbligherà a fare le scuse, perché se lui come comandante del reggimento ritiene indegno
per sé darmi soddisfazione, allora...»

      «Aspettate, mio caro, ascoltatemi,» lo interruppe il capitano in seconda con la sua
voce di basso, lisciandosi tranquillamente i lunghi baffi. «Voi, al cospetto degli altri
ufficiali, dichiarate al comandante del reggimento che un ufficiale ha rubato...»

      «Non è colpa mia se la conversazione si è svolta davanti agli altri ufficiali. Forse non
avrei dovuto parlare davanti a loro, ma io non sono un diplomatico. Proprio per questo
sono entrato negli ussari, credevo che qui non fossero necessarie tante sottigliezze. Ma lui
dice che mento... quindi deve darmi soddisfazione...»

      «Va bene, va bene, nessuno pensa che voi siate un vigliacco. Ma non si tratta di
questo. Domandate a Denisov se si è mai sentito dire che uno junker esiga soddisfazione
dal comandante del reggimento.»

      Denisov, mordendosi un baffo, ascoltava la conversazione con aria cupa, e si capiva
che non desiderava prendervi parte. Alla domanda del capitano in seconda scosse la testa
in segno di diniego.

      «Voi avete parlato di questa porcheria al comandante del reggimento davanti ad
altri ufficiali,» proseguì il capitano in seconda, «e Bogdanyè (Bogdanyè era il nome col
quale designavano il comandante del reggimento) vi ha messo a posto.»

      «Non mi ha messo a posto; mi ha detto che mentivo.»

      «E va bene, ma voi gli avete detto un sacco di stupidaggini e dovete scusarvi.»

      «A nessun costo!» urlò Rostov.

      «Questo da voi non me l'aspettavo,» disse in tono severo il capitano in seconda.
«Voi non volete scusarvi, e invece avete torto marcio, caro mio; non soltanto davanti a lui,
                                                                                          158
www.writingshome.com
                                Lev Nicolaevic Tolstoj – Guerra e pace


ma davanti a tutto il reggimento, davanti a tutti noi. Se aveste riflettuto e vi foste
consigliato sul modo di comportarvi in questa faccenda... ma voi vi siete inalberato e siete
sbottato davanti a tutti gli ufficiali. Che cosa dovrebbe fare, adesso, il comandante del
reggimento? Dovrebbe mandare sotto processo un ufficiale e infangare tutto il
reggimento? Per un solo farabutto svergognare tutto il reggimento? Dovrebbe far questo,
secondo voi? Secondo noi, no. Bogdanyè è un uomo in gamba. Vi ha detto che mentite. È
spiacevole, ma che farci, mio caro? Siete voi che lo avete voluto. E adesso che si è deciso di
soffocare la cosa, voi per la vostra boria non volete scusarvi, volete raccontare tutto.
Capirei che vi sentiste offeso a dover montare di giornata, ma che cosa vi costa scusarvi di
fronte a un vecchio e onesto ufficiale? Comunque sia, Bogdanyè è un vecchio colonnello
onesto e valoroso; voi vi sentite offeso, mentre di macchiare il reggimento non ve ne
importa nulla!» La voce del capitano in seconda cominciava a tremare. «Voi, mio caro, al
reggimento ci siete da ieri; oggi siete qui, domani magari andate a fare l'aiutante di campo;
voi ve ne infischiate che dicano: "Fra gli ufficiali del reggimento di Pavlograd ci sono dei
ladri!"»

       Denisov continuava a tacere e non si muoveva, sbirciando ogni tanto Rostov con i
suoi neri occhi scintillanti.

       «Voi avete cara la vostra albagia, non volete adattarvi a fare le vostre scuse,»
proseguì il capitano in seconda, «mentre a noi vecchi, che nel reggimento ci siamo cresciuti
e, se Dio vuole, nel reggimento ci moriremo, a noi l'onore del reggimento sta a cuore, e
Bogdanyè questo lo sa. Eccome se ci è caro, ragazzo mio! È una cosa che non va, che non
va! Offendetevi pure, se volete, ma io dico sempre la verità chiara e tonda. È una cosa che
non va!»

       E il capitano in seconda si alzò e volse le spalle a Rostov.

       «Ha vagione, che il diavolo mi povti!» esplose Denisov gridando e balzando in
piedi anche lui. «Suvvia, Vostov!..»

       Rostov, arrossendo e impallidendo, guardava ora l'uno ora l'altro ufficiale.

       «No, signori, no... voi non dovete credere... Comprendo benissimo, non dovete
pensare questo di me... io... per me... io sono per l'onore del reggimento... che cosa posso
dire? Io lo dimostrerò coi fatti, che per me l'onore della bandiera... ma sì, fa lo stesso, è
vero, sono in torto!...» Aveva le lacrime agli occhi. «Ho torto io, ho torto marcio!... Be', che
altro volete?...»



                                                                                            159
www.writingshome.com
                              Lev Nicolaevic Tolstoj – Guerra e pace


      «Così va bene, conte,» gridò il capitano in seconda, voltandosi e battendogli la sua
grossa mano sulla spalla.

      «L'ho detto, io,» gridò Denisov, «che è un bvavo vagazzo.»

      «Così va meglio, conte,» ripeté il capitano in seconda, come se cominciasse a dargli
il titolo che gli spettava grazie a quell'ammissione. «Andate e fate le vostre scuse,
eccellenza. Andate.»

      «Signori, farò qualunque cosa, nessuno sentirà mai da me una parola,» esclamò con
voce implorante Rostov, «ma scusarmi come volete voi non posso, perdio, non posso!
Posso forse scusarmi, chieder perdono come un bambino?»

      Denisov scoppiò a ridere.

      «Ebbene, peggio per voi. Bogdanyè è un uomo che se la lega al dito; pagherete cara
la vostra ostinazione,» disse Kirsten.

      «Ma non si tratta di ostinazione, perdio! Io non riesco a descrivervi il sentimento
che provo, non riesco...»

      «Be', fate come vi pare,» disse il capitano in seconda. «Ma quel farabutto dov'è
andato a cacciarsi?» domandò poi a Denisov.

      «S'è dato malato, c'è l'ovdine di espellevlo domani,» disse Denisov.

      «È una malattia, non si spiega altrimenti,» disse il capitano in seconda.

      «Malattia o no, che non mi capiti fva i piedi: se no lo accoppo!» gridò Denisov,
furibondo.

      Nella stanza entrò Žerkov.

      «Che cosa fai qui?» chiesero gli ufficiali al nuovo venuto, volgendosi di colpo.

      «In marcia, signori. Mack s'è dato prigioniero con tutta l'armata.»

      «Frottole!»

      «L'ho visto io.»

      «Come? Hai visto Mack, in carne ed ossa?»

      «In marcia! In marcia! Dategli una bottiglia per questa notizia. Ma come hai fatto a
capitare qui?»
                                                                                         160
www.writingshome.com
                               Lev Nicolaevic Tolstoj – Guerra e pace


       «M'hanno rispedito al reggimento, a causa di quell'accidente, sì, per via di Mack. È
stato un generale austriaco che s'è lagnato. M'ero congratulato con lui per l'arrivo di
Mack... E tu che hai, Rostov, che sembri uscito da un bagno turco?»

       «Qui, caro mio, da due giorni c'è un bel pasticcio.»

       Entrò l'aiutante maggiore del reggimento e confermò la notizia portata da Žerkov.
Per l'indomani c'era l'ordine di mettersi in marcia.

       «In marcia, signori!»

       «Sia lodato Iddio, cominciavamo a mettere radici.»



VI



       Kutuzov si ritirò verso Vienna distruggendo dietro di sé i ponti sui fiumi Inn (a
Braunau) e Traun (a Linz). Il 23 ottobre le truppe russe passarono l'Ens. In pieno giorno i
russi, con le salmerie, le artiglierie e le colonne di soldati s'allungavano attraverso la città
di Ens, di qua e di là dal ponte.

       La giornata era tiepida, autunnale, piovigginosa. L'ampia veduta che si apriva
dall'altura dov'erano piazzate le batterie russe a difesa del ponte, a tratti si velava
d'improvviso per il cadere di una pioggia obliqua, simile a una tenda di mussola, o
d'improvviso si schiudeva e alla luce del sole ogni cosa risaltava di lontano, nitidissima,
come se tutto fosse stato ricoperto di lacca. Ai piedi si scorgeva la cittadina con le case
bianche e i tetti rossi, la cattedrale e il ponte alle cui estremità fluivano, stringendosi, le
masse delle truppe russe. All'ansa del Danubio si scorgevano le navi, l'isola e il castello col
suo parco, circondato dalle acque dell'Exis che fluivano nel Danubio; si vedeva la sponda
sinistra del Danubio, rocciosa e coperta da un bosco di pini, con la misteriosa lontananza
di verdi vette e azzurre gole. Si vedevano le torri d'un monastero che spuntava dietro una
selvaggia foresta di pini, che pareva intatta, mentre lontano, sulla montagna, dall'altra
parte dell'Ens, apparivano gli avamposti del nemico.

       Sull'altura, in mezzo ai cannoni, in piedi davanti a tutti, c'era il generale
comandante della retroguardia insieme con un ufficiale del seguito, e osservava i luoghi
per mezzo di un cannocchiale. Un po' dietro di lui, seduto su un affusto di cannone, stava
Nesvickij, distaccato presso la retroguardia dal comandante in capo. Il cosacco che lo

                                                                                            161
www.writingshome.com
                               Lev Nicolaevic Tolstoj – Guerra e pace


accompagnava gli aveva dato un sacchetto e una fiasca e Nesvickij offriva agli ufficiali dei
pasticcini e autentico doppio Kümmel. Gli ufficiali lo attorniavano allegri, chi in ginocchio,
chi seduto alla turca sull'erba bagnata.

       «Sì, mica stupido quel principe austriaco che s'è costruito questo castello. Bel posto.
Ma perché non mangiate, signori?» diceva Nesvickij.

       «Grazie infinite, principe,» disse uno degli ufficiali, lieto di chiacchierare con un
ufficiale così importante dello stato maggiore. «Magnifico posto. Siamo passati proprio
davanti al parco, abbiamo visto due cervi. E che casa stupenda!»

       «Guardate, principe,» disse un altro che aveva una gran voglia di prendere un altro
pasticcino, ma si vergognava e perciò faceva finta di contemplare il paesaggio, «guardate
là; i nostri son già arrivati laggiù. Eccoli là, su quel prato, dietro il villaggio: ne vedo tre
che trascinano qualcosa. Saccheggeranno il palazzo,» disse, con evidente approvazione.

       «Proprio, proprio,» disse Nesvickij. «Davvero, piacerebbe anche a me,» aggiunse
poi infilando un pasticcino nella sua bella bocca umida, «dare una capatina là dentro.»

       Indicava il monastero con le torri, che si scorgeva sulla montagna. Sorrise; i suoi
occhi si fecero piccoli e s'illuminarono.

       «Dico che sarebbe divertente, signori!»

       Gli ufficiali risero.

       «Almeno per fare un po' di paura alle monachelle. Sono italiane, dicono, e ce ne
sono di giovani. Davvero, darei cinque anni della mia vita!»

       «E pare anche che si annoino,» disse ridendo un ufficiale più ardito.

       Intanto l'ufficiale del seguito che se ne stava ritto più innanzi, andava indicando
qualcosa al generale. Questi stava guardando nel cannocchiale.

       «Sì, è proprio così, proprio così,» disse con ira il generale allontanando il
cannocchiale dagli occhi e stringendosi nelle spalle, «apriranno il fuoco sul traghetto. Ma i
nostri perché non si muovono?»

       Sull'altra sponda si scorgevano a occhio nudo il nemico e una sua batteria, dalla
quale usciva un fumo leggero bianco latte. Subito dopo quel fumo, echeggiò uno sparo
lontano e si videro le nostre truppe affrettarsi al traghetto.

       Nesvickij si alzò sbuffando e si avvicinò sorridendo al generale.
                                                                                            162
www.writingshome.com
                               Lev Nicolaevic Tolstoj – Guerra e pace


       «Vostra eccellenza non gradirebbe metter qualcosa sotto i denti?» disse.

       «Brutto affare,» disse il generale senza rispondergli, «i nostri hanno aspettato
troppo.»

       «Non sarebbe il caso che qualcuno andasse laggiù, eccellenza?» disse Nesvickij.

       «Sì, andate, per piacere,» disse il generale, ripetendo ciò che già una volta era stato
minutamente disposto. «Dite agli ussari che passino per ultimi e incendino il ponte, come
io ho dato ordine, e che ispezionino ancora i materiali infiammabili che si trovano sul
ponte.»

       «Benissimo,» rispose Nesvickij.

       Chiamò il cosacco che teneva il suo cavallo, gli ordinò di riprendere la bisaccia e la
fiasca e issò con leggerezza in sella il suo corpo massiccio.

       «Giuro che una scappata dalle monachelle la faccio,» disse agli ufficiali che lo
guardavano sorridendo, e si avviò per il sentiero che correva sinuoso ai piedi della collina.

       «Ebbene, tirate, vediamo dove arriva; forza!» disse il generale rivolgendosi al
comandante della batteria. «Scrolliamoci la noia di dosso.»

       «I serventi ai cannoni!» ordinò l'ufficiale. Un istante più tardi gli artiglieri correvano
allegramente dai fuochi e caricavano i cannoni.

       «Primo!» echeggiò il comando.

       Il primo artigliere balzò lesto all'indietro. Il cannone rimbombò con un suono
metallico, assordante, e al di sopra delle teste dei nostri che erano in basso, volò sibilando
una granata, restando di molto al di qua dello schieramento nemico. Rivelò con un
pennacchio di fumo il punto dov'era caduta, poi esplose.

       A quel rumore le facce dei soldati e degli ufficiali si rallegrarono; tutti si alzarono in
piedi e si misero a osservare, in basso, i movimenti delle nostre truppe, visibili come sul
palmo della mano e, più avanti, quelli del nemico che si andava avvicinando. In quel
momento il sole uscì del tutto dalle nubi, e il bel suono di quello sparo isolato e il fulgore
del sole splendente si fusero in un'unica impressione di baldanzosa allegria.



VII


                                                                                             163
www.writingshome.com
                               Lev Nicolaevic Tolstoj – Guerra e pace




       Al di sopra del ponte erano già volati due colpi di cannone nemici e sul ponte c'era
gran ressa di soldati, e in mezzo, sceso da cavallo, addossato con il suo grande corpo al
parapetto, c'era il principe Nesvickij. Ridacchiando guardava il suo cosacco, a qualche
passo dietro di lui con i due cavalli alla briglia. Ogni volta che il principe Nesvickij voleva
spostarsi in avanti, soldati e salmerie premevano su di lui, sospingendolo di nuovo contro
il parapetto; e a lui non restava altro da fare che sorridere.

       «Ma che razza d'individuo sei, tu,» disse il cosacco a un soldato delle salmerie, il
quale con il suo carro andava addosso alla fanteria che si accalcava proprio contro le ruote
e i cavalli, «che razza d'individuo sei! Non puoi aspettare un momento? Non vedi che
deve passare un generale?»

       Ma il conducente, senza badare a quel titolo di generale, gridava contro i soldati che
gli sbarravano la strada:

       «Ehi, paesani! Tenetevi a sinistra, fermatevi!»

       Ma i paesani, stringendosi spalla a spalla, imbarazzati delle baionette e avanzando
senza sosta, si muovevano lungo il ponte in massa compatta. Il principe Nesvickij
guardando giù dal parapetto, vedeva le onde rapide, rumoreggianti ma poco profonde
dell'Ens che, fondendosi, increspandosi e vorticando intorno ai piloni del ponte si
succedevano l'una all'altra. Guardando sul ponte, egli vedeva le onde altrettanto vive e
uguali dei soldati, le divise infagottate, i chepì foderati, gli zaini, le baionette, i lunghi
fucili e, sotto i chepì, le facce dai larghi zigomi, le guance infossate, le espressioni stanche e
indifferenti; vedeva i piedi in movimento nel fango vischioso trasportato sulle assi del
ponte dalle scarpe e dalle ruote. Talvolta, in mezzo alle onde monotone dei soldati, simile
a uno spruzzo di spuma bianca fra le onde dell'Ens si faceva avanti un ufficiale col suo
mantello e la sua fisionomia così diversa da quella dei soldati; talvolta, come una scheggia
di legno roteante nel fiume, le onde della fanteria trascinavano per il ponte un ussaro a
piedi, un attendente o un abitante di quei luoghi; talaltra, come una trave galleggiante sul
fiume, navigava per il ponte, circondata da tutte le parti, la carretta d'una compagnia o di
un ufficiale carica fino in cima e coperta da, stuoie di pelle.

       «Sembra che si sia rotta una diga,» esclamò il cosacco fermandosi disperato. «Ce n'è
ancora molti laggiù?»

       «Un milione meno uno!» disse ammiccando un ilare soldato che gli passava accanto
con un cappotto lacero, e scomparve; dietro di lui passò un altro soldato, anziano.

                                                                                              164
www.writingshome.com
                               Lev Nicolaevic Tolstoj – Guerra e pace


       «Se adesso loro» (loro erano i nemici) «si mettono ad abbrustolire il ponte,» disse
cupamente il vecchio soldato rivolto al compagno, «ti passerà la voglia di grattarti.»

       Poi anche quel soldato passò. Dopo di lui veniva un altro soldato su un carro.

       «Dove diamine sono finite le pezze da piedi?» diceva un attendente che seguiva a
piedi il carro e intanto rovistava nel treno posteriore. E passò anche quello, con il carro.
Dietro di lui seguivano dei soldati molto allegri, evidentemente brilli.

       «E così quello, caro mio, gli ha pestato con il calcio del fucile proprio sui denti...»
raccontava tutto allegro un soldato con un cappotto rimboccato molto alto, facendo un
ampio gesto con il braccio.

       «Un bel prosciutto dolce, davvero,» esclamò un altro con una risata.

       E anche loro passarono, tanto che Nesvickij non poté sapere chi se l'era presa sui
denti e a chi si riferiva quel prosciutto dolce.

       «Eh, che fretta! Perché lui ha tirato un colpo a vuoto, credete che ci massacrino
tutti?» diceva un sottufficiale con ira e rimprovero.

       «Quando quel proiettile m'è passato vicino, ziuccio bello,» ribatté un giovane
soldato con una bocca enorme, trattenendosi a stento dal ridere, «mi son sentito gelare.
Davvero, perdio, mi sono preso uno spavento, una rovina!» continuò, come vantandosi
d'essersi spaventato.

       E anche lui passò. Dopo di lui veniva un carro che non somigliava agli altri
transitati fino a quel momento. Era un carro tedesco tirato da due cavalli e sembrava fosse
carico di una casa intera; dietro il carro, guidato da un tedesco, era legata una bella vacca
pezzata con delle mammelle enormi. Sopra i piumini sedevano una donna con un
bambino in fasce, una vecchia e una ragazzina tedesca sana e rossa in viso. Erano civili che
fuggivano, e ai quali era stato concesso di passare grazie a un'autorizzazione speciale. Gli
occhi di tutti i soldati si rivolsero alle donne e, mentre il carro transitava, muovendosi al
passo, l'unica cosa che attirò l'interesse dei soldati furono le due donne. Su tutte le facce si
dipinse lo stesso sorriso rivelatore di pensieri indecenti.

       «Vedi quella mangiasalsicce? se ne scappa anche lei!»

       «Me la vendi la comare?» gridò un altro soldato rivolgendosi al tedesco che
arrabbiato e impaurito camminava a occhi bassi.

       «Guarda un po' come è tutta in ghingheri! Diavoli che sono!»
                                                                                            165
www.writingshome.com
                               Lev Nicolaevic Tolstoj – Guerra e pace


       «Tu ci dovresti star bene in casa con loro, Fedotov!»

       «Eh, ne ho viste tante di donne, fratello mio!»

       «Dove andate?» domandò un ufficiale di fanteria che mangiava una mela, anch'egli
sorridendo a mezzo e guardando la bella ragazza.

       La tedesca, chiudendo gli occhi, fece intendere che non capiva.

       «La vuoi? Prendila,» disse l'ufficiale porgendo la mela alla ragazza.

       La ragazza sorrise e la prese. Nesvickij, come tutti gli altri che erano sul ponte, non
distolse gli occhi dalle donne fin quando non furono passate. Il carro avanzò, e di nuovo
transitarono altri soldati, facendo gli stessi discorsi. Alla fine tutti si fermarono. Come
spesso succede, allo sbocco del ponte i cavalli di una carretta di compagnia si erano
imbizzarriti e ora tutti dovevano aspettare.

       «Ma adesso cosa fanno, perché si fermano? Non c'è ordine di fermarsi,» dicevano i
soldati. «Che cos'hai tu da spingere, imbecille? Non è questo il momento di fermarsi. Se
loro riescono a incendiare il ponte, allora sì che è brutta. Guardate, schiacciano anche un
ufficiale,» dicevano da varie parti i gruppi che si erano fermati, squadrandosi fra loro, e
tutti premevano in avanti, verso l'uscita del ponte.

       A un tratto, mentre guardava sotto il ponte le acque dell'Ens, Nesvickij udì un
rumore che gli riusciva nuovo e si avvicinava rapidamente... il rumore di qualcosa di
pesante, che cadde con un tonfo nell'acqua.

       «Che mira ha quello!» disse con aria severa un soldato vicino a lui, che s'era voltato
al rumore.

       «Ci fa coraggio, per farci passare più in fretta,» rispose un altro, tranquillamente.

       La folla si rimise in moto. Nesvickij comprese che era stata una granata.

       «Ehi, cosacco, dammi il cavallo!» disse. «Ehi, voi, fate largo, fate largo! Date strada!»

       Con grande sforzo Nesvickij raggiunse il suo cavallo. Senza smettere di gridare si
spinse in avanti. I soldati si strinsero per dargli il passo, ma poi premettero di nuovo su di
lui in modo tale da fargli dolere una gamba; e i più vicini non ne avevano alcuna colpa,
perché erano pigiati ancor più di lui.

       «Nesvickij! Nesvickij! Ehi, bvutto gvugno!» echeggiò in quel momento una voce
rauca dietro di lui.
                                                                                               166
www.writingshome.com
                               Lev Nicolaevic Tolstoj – Guerra e pace


       Nesvickij si volse a guardare e, a quindici passi da lui, separato dalla massa vivente
della fanteria in movimento, vide Vas'ka Denisov, rosso in viso, nero, irsuto, con il chepì
spinto sulla nuca e la mantellina da ussaro gettata alla brava su una spalla.

       «Ovdinaglielo tu a quegli accidenti, di favci lavgo,» si mise a gridare Denisov, che
evidentemente era in preda a un accesso di furore, facendo balenare e roteare i suoi occhi
neri come il carbone fra il bianco della cornea iniettata di sangue e agitando la sciabola
chiusa nel fodero, che reggeva con la piccola mano nuda, rossa come la sua faccia.

       «Ehi! Vasja!» rispose gioiosamente Nesvickij. «Che cosa ci fai, qui?»

       «Lo squadvone non può passave,» gridò Vas'ka Denisov scoprendo rabbiosamente i
suoi denti bianchi; e intanto spronava il suo Beduin, un bel cavallo morello, che drizzando
le orecchie punzecchiate dalle baionette contro le quali urtava, sbuffava, spruzzava
intorno a sé la schiuma del morso, tintinnava, batteva con gli zoccoli sulle assi del ponte.
Sembrava sul punto di saltare oltre il parapetto se il cavaliere glielo avesse consentito.

       «Ma è questo il modo? Come montoni! Sì, sì, montoni! Via... date stvada!... Fevmo,
laggiù! Tu, col cavvo, demonio! Vi faccio a pezzi con la sciabola!» gridava Denisov. E in
effetti, sguainata la sciabola cominciò a farla roteare.

       Spaventati, i soldati si ammassavano gli uni agli altri, e Denisov si congiunse con
Nesvickij.

       «Come mai non sei ubriaco oggi?» chiese Nesvickij a Denisov, quando questi gli fu
accanto.

       «Neanche il tempo di beve, ti danno!» rispose Vas'ka Denisov. «Tutto il giovno il
veggimento è scavaventato di qua e di là. Se c'è da battevsi, ci si batta. Così, invece, lo sa il
diavolo che voba è questa!»

       «Che damerino sei oggi!» disse Nesvickij, osservando la mantellina nuova e la
gualdrappa di Denisov.

       Denisov sorrise. Tolse dalla tasca della sella un fazzoletto profumato e lo mise sotto
il naso di Nesvickij.

       «Che c'è di stvano? Vado a battevmi, no? Mi sono fatto la bavba, mi sono lavato i
denti, mi sono pvofumato.»

       La figura imponente di Nesvickij, scortato dal cosacco, e la risolutezza di Denisov
che agitava la sciabola e gridava come un dannato, gli consentirono di aprirsi un varco
                                                                                             167
www.writingshome.com
                               Lev Nicolaevic Tolstoj – Guerra e pace


fino all'estremità del ponte e di fermare la fanteria. All'uscita del ponte Nesvickij trovò il
colonnello al quale doveva trasmettere gli ordini e, assolto il suo incarico, tornò indietro.

       Sgomberata la strada, Denisov si fermò all'imbocco del ponte. Trattenendo con aria
annoiata il puledro che scalpitava, smaniando di congiungersi ai suoi compagni, egli
guardava lo squadrone che avanzava verso di lui. Sulle assi del ponte risuonò il rumore
scandito dagli zoccoli, come se parecchi cavalli galoppassero, e lo squadrone, con gli
ufficiali in testa e gli uomini in file di quattro, si allungò sul ponte e cominciò a portarsi
dalla parte opposta.

       I soldati della fanteria che erano stati fermati ed ora si pigiavano nel fango
calpestato presso il ponte, con quel particolare e malevole sentimento d'estraneità e di
sarcasmo col quale sono solite squadrarsi le truppe di armi diverse, guardavano i lindi ed
eleganti ussari che sfilavano in bell'ordine davanti a loro.

       «Vestiti di gala i giovanotti! Neanche dovessero sfilare sul Podnovinskoe!»

       «A che servono quelli! Li portano solo per far figura!» commentava un altro.

       «Fanteria, non far polvere!» scherzò un ussaro, il cui cavallo aveva fatto uno scarto
spruzzando di fango un fante.

       «Dovrebbero farti marciare per un paio di tappe col sacco in spalla; allora sì che
quei cordoncini prenderebbero aria,» disse il fante tergendosi con la manica il fango dalla
faccia; «appollaiato là sopra sembri un uccello, non un uomo.»

       «Te, Zikin, dovrebbero metterti su un cavallo; chissà come ci staresti bene,» scherzò
un caporale rivolto a uno smilzo soldatino schiacciato dal peso dello zaino.

       «Mettiti un bastone fra le gambe, ed eccoti fatto il cavallo,» replicò un ussaro.



VIII



       Il resto della fanteria passò velocemente il ponte stringendosi a imbuto all'entrata.
Finalmente i carri e le salmerie passarono, la ressa diminuì e l'ultimo battaglione imboccò
il ponte. Soltanto gli ussari di Denisov restavano dall'altra parte del ponte schierati in
faccia al nemico. Il nemico, visibile in lontananza dalla collina dirimpetto, in basso, dal
ponte, non si vedeva ancora poiché dalla valle in fondo alla quale scorreva il fiume

                                                                                            168
www.writingshome.com
                                Lev Nicolaevic Tolstoj – Guerra e pace


un'altura distante non più di mezzo miglio chiudeva l'orizzonte. Davanti ad essa c'era un
terreno deserto sul quale si muovevano gruppi sparsi dei nostri cosacchi in ricognizione. A
un tratto, sulla collina apparvero delle truppe in cappotti turchini e pezzi d'artiglieria.
Erano i francesi. Una pattuglia di cosacchi, al trotto, scese verso valle. Tutti gli ufficiali e gli
uomini dello squadrone di Denisov, sebbene si sforzassero di parlare del più e del meno e
di guardare qua e là con indifferenza, pensavano soltanto a quel che c'era lassù, sulla
montagna, e scrutavano di continuo le macchie che apparivano sull'orizzonte, nelle quali
ravvisavano i soldati nemici. Dopo mezzogiorno il tempo si era nuovamente rischiarato; il
sole dardeggiava fulgente sul Danubio e le scure montagne che lo circondavano. Tutto era
silenzio; dal monte giungevano ogni tanto suoni di trombe e grida del nemico. Fra lo
squadrone e il nemico non c'era ormai più nessuno, eccetto piccole pattuglie. Un terreno
deserto di circa cinquecento metri li separava da loro. Il nemico aveva cessato di sparare e
questo faceva sentire ancora di più quella linea netta, minacciosa, sfuggente e
inavvicinabile che divide due eserciti nemici.

       «Un solo passo oltre questa linea, che ricorda la linea che separa i vivi dai morti, e...
l'ignoto, il dolore, la morte. E cosa c'è di là? Chi c'è di là? Laggiù, oltre quel campo, e
quell'albero, e quel tetto illuminato dal sole? Nessuno lo sa, e invece si vorrebbe saperlo.
Oltrepassare questa linea fa paura, e nello stesso tempo vorremmo passarla, e si sa che
presto o tardi dovremo passarla e sapere cosa c'è di là, dall'altra parte della linea, così
com'è inevitabile sapere prima o poi cosa c'è dall'altra parte, al di là della morte. Eppure
ora sei forte, sano, allegro, eccitato, e circondato da altri uomini sani, inquieti, eccitati come
me,» se pure non lo pensa, sente ogni uomo che si trovi in vista del nemico e questa
sensazione dà un'esaltazione speciale, un gioioso nitore d'impressioni a tutto ciò che
avviene in quei momenti.

       Su una collina dalla parte del nemico apparve il fumo di uno sparo e una granata
volò sibilando sopra le teste dello squadrone degli ussari. Gli ufficiali che stavano in
gruppo si dispersero, raggiungendo i loro posti. Gli ussari cominciarono ad allineare con
cura i cavalli. Nello squadrone tutto taceva. Ognuno guardava davanti a sé, verso il
nemico e verso il comandante dello squadrone, aspettando gli ordini. Volarono un
secondo, un terzo proiettile. Era evidente che il fuoco era diretto contro gli ussari; ma la
granata con rapidità costante, volò sopra le teste degli ussari e cadde alle loro spalle. Gli
ussari non si volgevano a guardare, ma ogni volta che si udiva il suono di una granata,
come a un comando l'intero squadrone, con tutte le sue facce uniformi eppur diverse l'una
dall'altra, tratteneva il respiro finché la granata non era passata; si sollevava sulle staffe e
poi di nuovo si abbassava. Senza voltare le teste i soldati si sbirciavano a vicenda,
scrutando incuriositi l'impressione prodotta sul compagno. Su ogni faccia, da Denisov al
                                                                                                169
www.writingshome.com
                                Lev Nicolaevic Tolstoj – Guerra e pace


trombettiere, attorno alle labbra e al mento era apparso un tratto comune, una ruga che
indicava la lotta, l'eccitazione e l'emozione. Il maresciallo d'alloggiamento guardava
accigliato i soldati, quasi minacciasse una punizione. Lo junker Mironov si chinava a ogni
passaggio di proiettile. Rostov, che era sul fianco sinistro, in sella al suo azzoppato ma
imponente Graèik, aveva l'aria felice di un allievo chiamato davanti a un grande pubblico
a sostenere un esame nel quale è sicuro di distinguersi. Guardava tutti con occhio limpido
e luminoso, come a pregarli di rivolgere l'attenzione al tranquillo comportamento che
sapeva tenere sotto le cannonate. Ma anche sul suo viso era apparsa intorno alla bocca, a
dispetto della sua volontà, quella stessa piega nella quale si leggeva qualcosa di nuovo e di
severo.

       «Chi è che fa le vivevenze laggiù? junkev Mivonov! Così non va, guavdate vevso di
me!» si mise a urlare Denisov che non riusciva a star fermo e volteggiava con il cavallo
davanti allo squadrone.

       La faccia camusa bluastra di barba di Vas'ka Denisov, e tutta la sua piccola figura
arruffata, con la mano nervosa dalle corte dita pelose nella quale reggeva l'elsa della
sciabola sguainata, era identica a quella di sempre, specialmente com'era verso sera,
quando egli aveva bevute due bottiglie. Egli era solo più rosso del solito: impennando la
testa irsuta, come gli uccelli quando bevono, i piccoli piedi che senza pietà piantavano gli
speroni nei fianchi del buon Beduin, quasi come se cadesse all'indietro, galoppò verso
l'altro fianco dello squadrone e con voce rauca si mise a gridare che controllassero le
pistole. Denisov si accostò a Kirsten, e il capitano in seconda gli venne incontro tenendo al
passo la sua grossa e tranquilla giumenta. Il capitano, con i suoi lunghi baffi, era serio
come sempre: solo i suoi occhi brillavano più del consueto.

       «Macché!» disse a Denisov. «Non c'è verso di azzuffarci. Torneremo indietro,
vedrai.»

       «Lo sa il diavolo che cosa fanno, quelli!» brontolò Denisov. «Ah! Vostov!» gridò,
notando la faccia allegra dello junker. «Be', stavolta ci sei!»

       E sorrise con approvazione, palesemente soddisfatto dello junker. Rostov si sentì
assolutamente felice. In quel momento sul ponte apparve un ufficiale superiore. Denisov
galoppò verso di lui.

       «Eccellenza! Comandate l'attacco! Io li sbavaglievò.»




                                                                                         170
www.writingshome.com
                              Lev Nicolaevic Tolstoj – Guerra e pace


      «Macché attacchi,» rispose il superiore con voce annoiata, aggrottandosi come se
fosse stato infastidito da una mosca. «E che ci fate, qui? Lo vedete che le pattuglie si
ritirano. Portate indietro lo squadrone.»

      Lo squadrone attraversò il ponte e uscì da sotto il fuoco senza aver perso un solo
uomo. Dopo, passò un secondo squadrone che aveva tenuto la linea, e gli ultimi cosacchi
sgomberarono la riva.

      Attraversato il ponte, i due squadroni del reggimento di Pavlograd si ritirarono
l'uno dopo l'altro verso le colline. Il comandante del reggimento Karl Bogdanoviè Schubert
si avvicinò a cavallo allo squadrone di Denisov e transitò al passo non lontano da Rostov
senza rivolgergli la minima attenzione, sebbene si vedessero per la prima volta dopo il
battibecco provocato dalla faccenda di Teljanin. Rostov, sentendo di essere, qui sulla linea
del fuoco, in balia dell'uomo verso il quale ora si considerava colpevole, non distoglieva
gli occhi dalla schiena possente, dalla nuca bionda e dal collo rosso del comandante del
reggimento. A tratti pensava che Bogdanyè fingesse di non badargli e volesse mettere alla
prova il suo valore, sicché Rostov si raddrizzava guardandosi baldanzosamente attorno; in
altri momenti gli sembrava che Bogdanyè gli passasse accanto a bella posta per mostrargli
il proprio valore. Talvolta gli veniva fatto di pensare che il suo avversario avrebbe
mandato apposta lo squadrone a un attacco disperato per punire lui, Rostov; talaltra
prevedeva che dopo l'attacco Bogdanyè si sarebbe avvicinato, e a lui, ferito, avrebbe con
gesto magnanimo teso la mano della rappacificazione.

      La figura di Žerkov, ben nota per quella sua sagoma dalle spalle alte, si avvicinò al
comandante del reggimento in sella al suo cavallo. Da poco aveva lasciato il reggimento.
Infatti, dopo l'espulsione dallo stato maggiore, s'era rifiutato di restare al reggimento e
aveva dichiarato che lui non era tanto stupido da tirar la carretta sulla linea del fuoco
quando al comando, senza far nulla, avrebbe ottenuto maggiori ricompense. Poi era
riuscito a sistemarsi come ufficiale d'ordinanza presso il principe Bagration. Ora veniva
dal suo ex superiore con un ordine da parte del comandante della retroguardia.

      «Colonnello,» disse con la sua tetra serietà, rivolgendosi all'avversario di Rostov e
sbirciando i compagni, «abbiamo l'ordine di fermarci e d'incendiare il ponte.»

      «Chi dato ordine?» domandò cupamente il colonnello.

      «Non so chi dato ordine, colonnello,» rispose seriamente Žerkov, «ma il principe mi
ha comandato: "Va' e di' al colonnello che gli ussari tornino subito indietro e appicchino il
fuoco al ponte."»

                                                                                         171
www.writingshome.com
                                  Lev Nicolaevic Tolstoj – Guerra e pace


          Subito dopo Žerkov, al colonnello degli ussari si avvicinò un ufficiale del seguito
con lo stesso ordine. Poi, si avvicinò anche il grosso Nesvickij, in sella a un cavallo cosacco
che a stento sosteneva il galoppo.

          «Ma come, colonnello,» gridò, mentre era ancora al galoppo, «io vi ho detto di
bruciare il ponte e adesso qualcuno ha svisato il mio ordine; laggiù stanno tutti perdendo
la testa, non ci si raccapezza più.»

          Il colonnello fermò senza fretta il reggimento e si rivolse a Nesvickij:

          «Voi mi avevate parlato dei materiali infiammabili,» disse, «ma di incendiare il
ponte, non mi avete fatto parola.»

          Nesvickij si fermò, si tolse il chepì e con la mano paffuta si ravviò i capelli umidi di
sudore. «Come, non vi avevo detto di bruciare il ponte?» disse. «Allora perché ci
avrebbero messo gli infiammabili, batjuška?»

          «Io per voi non essere batjuška, signor ufficiale dello stato maggiore, e voi non mi
avete mai detto di bruciare il ponte! Io sapere il servizio e avere abitudine di eseguire
rigorosamente gli ordini. Voi avere detto che il ponte sarà incendiato, ma chi lo incendierà
io non poter sapere per virtù di Spirito Santo...»

          «Ecco, questo è ciò che succede sempre,» disse Nesvickij con un gesto della mano.
«E tu come mai sei qui?» disse, rivolto a Žerkov.

          «Per la stessa ragione. Ma tu sei fradicio; suvvia, lascia che ti dia una strizzatina.»

          «Voi aver detto, signor ufficiale di stato maggiore...» continuò il colonnello in tono
offeso.

          «Colonnello,» lo interruppe l'ufficiale del seguito, «bisogna affrettarsi, altrimenti il
nemico farà avanzare i cannoni per sparare a raffica.»

          In silenzio il colonnello guardò l'ufficiale del seguito, il grasso ufficiale di stato
maggiore, e infine Žerkov.

          «Io dar fuoco al ponte,» disse in tono solenne con la fronte aggrottata, come se con
questo volesse dire che, nonostante tutte le contrarietà che gli procuravano, egli avrebbe
fatto ciò che andava fatto.




                                                                                                172
www.writingshome.com
                                Lev Nicolaevic Tolstoj – Guerra e pace


       Con le sue lunghe gambe muscolose il colonnello spronò il cavallo, come se
l'animale fosse colpevole di tutto; si portò avanti e ordinò al secondo squadrone - lo stesso
nel quale Rostov prestava servizio al comando di Denisov - di ritornare al ponte.

       «È così dunque,» pensava Rostov, «lui vuol mettermi alla prova!» Provò una fitta al
cuore e il sangue gli salì al viso. «Adesso vedrà se sono un vigliacco,» pensò.

       Di nuovo su tutte le allegre facce si lesse quell'espressione grave che già vi era
apparsa quando si erano trovati sotto il tiro delle cannonate. Rostov guardava fisso il suo
avversario, il comandante del reggimento, sperando di scorgere sulla sua faccia la
conferma delle proprie intuizioni; ma il colonnello non guardò Rostov nemmeno una
volta; aveva, invece, come sempre sulla linea del fuoco, uno sguardo severo e solenne.
Risuonò un comando.

       «Presto! Presto!» dissero vicino a lui diverse voci.

       Gli ussari, impigliandosi con le sciabole nelle redini, rumoreggiando con gli speroni
cominciarono a smontare veloci da cavallo senza sapere nemmeno perché lo facessero.
Ormai Rostov non guardava più il comandante del reggimento; non ne aveva più il
tempo. Temeva, al punto di sentirsi arrestare il battito del cuore, di restare indietro
rispetto agli ussari. La mano gli tremava mentre consegnava il cavallo all'attendente.
Sentiva il proprio sangue affluire al cuore. Gli passò accanto Denisov, rovesciandosi
indietro e gridando qualcosa. Rostov non vedeva nulla, eccetto gli ussari che correvano
intorno a lui impigliandosi con gli speroni e facendo tintinnare le sciabole.

       «Barella!» gridò una voce dietro di lui.

       Rostov non pensò a quel che significava la richiesta d'una barella; egli correva,
sforzandosi soltanto di rimanere in testa a tutti; ma proprio vicino al ponte, poiché non
guardava dove metteva i piedi, si ritrovò in mezzo al fango viscido e calpestato, inciampò
e cadde sulle mani. Gli altri lo sorpassarono.

       «Dalle due parti, capitano!» udì esclamare dalla voce del comandante del
reggimento che, dopo aver cavalcato davanti, adesso era fermo a cavallo, non lontano dal
ponte, il volto allegro e trionfante.

       Tergendosi sui pantaloni le mani imbrattate, Rostov si volse a guardare il suo
avversario e avrebbe voluto correre ancora, pensando che quanto più avanti fosse andato,
tanto meglio sarebbe stato. Ma Bogdanyè, sebbene non guardasse né avesse riconosciuto
Rostov, gli gridò:

                                                                                         173
www.writingshome.com
                               Lev Nicolaevic Tolstoj – Guerra e pace


       «Chi corre là in mezzo al ponte! A destra! Junker, indietro!» gridò adirato, e si
rivolse a Denisov che, facendo sfoggio di ardimento, s'era inoltrato a cavallo sulle tavole
del ponte.

       «Perché rischiare, capitano? È meglio smontare da cavallo,» disse il colonnello.

       «Eh! Chi è veo savà beccato!» rispose Vas'ka Denisov voltandosi sulla sella.



       Intanto Nesvickij, Žerkov e l'ufficiale del seguito se ne stavano fuori tiro e si
voltavano a guardare ora il gruppetto di uomini in chepì giallo, giubba verde cupo,
alamari ricamati e pantaloni turchini che si agitava vicino al ponte, ora, più oltre, i cappotti
turchini e i gruppi con i cavalli, facilmente riconoscibili per l'artiglieria, che, ancora
lontani, si andavano avvicinando.

       «Ce la faranno a incendiarlo? Chi ce la farà prima? Faranno in tempo a correre e a
bruciare il ponte, oppure i francesi riusciranno a piazzarsi per il tiro a mitraglia e a
massacrarli?» Senza volerlo ognuno, col cuore sospeso, mescolato alla moltitudine delle
truppe che si affollavano sul ponte nella chiara luce della sera guardava il ponte e gli
ussari e, più oltre, i cappotti turchini che si avvicinavano con le baionette e i cannoni. E si
poneva queste domande.

       «Se la vedranno brutta gli ussari!» disse Nesvickij. «Adesso sono giusto a un tiro a
mitraglia.»

       «Ha fatto male a portarsi dietro tanti uomini,» disse l'ufficiale del seguito.

       «Infatti,» disse Nesvickij. «Bastava mandarci due tipi in gamba.»

       «Ah, eccellenza,» interloquì Žerkov senza distogliere gli occhi dagli ussari, ma
sempre in quel tono innocente che non lasciava capire se parlasse seriamente o no. «Ah,
eccellenza! Che cosa dite mai? Mandare due uomini soltanto! E a noi allora chi ci darebbe
l'ordine di Vladimir? Così invece, anche se li pestano, si può sempre proporre lo
squadrone per un encomio e guadagnarci un nastrino. Il nostro Bogdanyè conosce le
buone regole.»

       «Ecco,» disse l'ufficiale del seguito, «sparano a mitraglia!»

       E indicò i cannoni francesi che venivano staccati dagli avantreni e trascinati indietro
in tutta fretta.


                                                                                            174
www.writingshome.com
                              Lev Nicolaevic Tolstoj – Guerra e pace


       Dalla parte francese, in mezzo ai gruppi dove si trovavano i cannoni, si vide levarsi
una piccola fumata, e, quasi subito una seconda, una terza. E nell'istante in cui era giunto
il rumore del primo tiro, apparve la quarta fumata. Due rimbombi, l'uno dopo l'altro, e poi
un terzo.

       «Oh, oh!» esclamò Nesvickij come per una fitta di dolore, afferrando per un braccio
l'ufficiale del seguito. «Guardate, ne è caduto uno... è caduto, è caduto!»

       «Due, mi sembra!»

       «Se io fossi l'imperatore, non farei mai la guerra,» disse Nesvickij voltandosi
dall'altra parte.

       I cannoni francesi venivano di nuovo caricati in tutta fretta. La fanteria vestita dei
suoi cappotti azzurri si avviò di corsa verso il ponte. Di nuovo, ma a intervalli diversi,
apparvero le piccole nubi di fumo e la mitraglia crepitò scrosciando sul ponte. Ma questa
volta Nesvickij non poté vedere ciò che accadeva sul ponte. Gli ussari erano riusciti a
incendiarlo e ora si levava un fumo denso. Le batterie francesi ormai non sparavano più
per un'azione di disturbo, ma perché i pezzi ormai erano piazzati e c'era su chi sparare.

       I francesi fecero in tempo a sparare altri tre tiri di mitraglia prima che gli ussari
avessero raggiunto il posto dove avevano lasciato i cavalli. Due tiri andarono a vuoto, ma
l'ultimo si abbatté in mezzo al piccolo gruppo di ussari e ne atterrò tre.

       Rostov, dominato com'era dal pensiero dei suoi rapporti con Bogdaniyè, si era
fermato sul ponte non sapendo più cosa fare. Non c'era nessuno da fare a pezzi (così lui si
era sempre immaginato una battaglia), non poteva neanche aiutare ad appiccare il fuoco al
ponte, perché non aveva preso con sé delle trecce di paglia come avevano fatto gli altri
soldati. Se ne stava in piedi e si guardava in giro quando, a un tratto, sul ponte risuonò un
crepitio come di noci sparpagliate e uno degli ussari, il più vicino a lui, si abbatté con un
gemito sul parapetto. Rostov corse verso di lui insieme agli altri. Di nuovo qualcuno gridò:
«Barella!» Quattro uomini afferrarono l'ussaro e si accinsero a sollevarlo.

       «Ooooh!... non toccatemi, per amor di Dio!» si mise a gridare il ferito. Ma venne
egualmente sollevato e deposto sulla barella.

       Nikolaj Rostov si volse dall'altra parte e, come se cercasse qualcosa, si mise a
guardare in lontananza l'acqua del Danubio, il cielo, il sole! Come gli sembrò bello il cielo,
così azzurro, così calmo e profondo! Com'era fulgido e solenne il sole che tramontava!
Come luccicava carezzevole l'acqua del lontano Danubio! E ancora più belli erano i monti
lontani che azzurreggiavano oltre il Danubio, il monastero, le gole misteriose, i boschi di
                                                                                            175
www.writingshome.com
                                Lev Nicolaevic Tolstoj – Guerra e pace


pini velati di nebbia fino alle cime... là c'era quiete, la felicità... «Nulla vorrei, nulla. Vorrei
solo essere laggiù,» pensava Rostov. «Solo in me e in questo sole è la felicità, mentre qui...
gemiti, sofferenze, terrore; e questo caos, questa precipitazione... Ecco, gridano di nuovo
qualcosa, di nuovo tutti si sono messi a correre indietro; e io mi metterò a correre con loro.
Ed eccola, ecco la morte, sopra di me, intorno a me... Un istante solo, e io non vedrò più
questo sole, quest'acqua, questa gola...»

       Il sole in quel momento si era nascosto dietro le nubi. Davanti a Rostov apparvero
altre barelle. E la paura della morte e delle barelle, l'amore per il sole e per la vita: tutto si
fuse in una sola impressione di sofferenza e di angoscia.

       «Signore Iddio. Tu che sei lassù in quel cielo, salvami, perdonami e proteggimi!»
mormorò fra sé Nikolaj Rostov.

       Gli ussari, correndo, avevano raggiunto i guardacavalli; le voci si fecero più sonore
e tranquille, le barelle scomparvero alla vista.

       «Dunque, mio cavo, hai sentito l'odove della polveve?...» gli gridò accanto
all'orecchio la voce di Vas'ka Denisov.

       «È finito tutto, ma io sono un vile; sì, sono un vile,» pensò Rostov. Con un sospiro
profondo prese dalle mani dell'attendente il suo azzoppato Graèik, e montò in sella.

       «Che cos'era? Mitraglia?» chiese a Denisov.

       «E che mitvaglia!» urlò Denisov. «Avete lavovato da vagazzi che hanno fegato! E il
lavovo eva bvutto fovte! Andave alla cavica è bello: tivi fendenti da spaccave tutto, ma qui
lo sa il diavolo che voba è: ti spavano come al tivo al bevsaglio.»

       E Denisov si diresse verso un gruppo che si era fermato abbastanza vicino a Rostov:
c'erano il comandante del reggimento, Nesvickij, Žerkov e l'ufficiale del seguito.

       «Però, a quanto pare, nessuno se n'è accorto,» pensò fra sé Rostov. E in effetti
nessuno aveva notato nulla, perché ognuno conosceva bene il sentimento che aveva
provato per la prima volta lo junker, nuovo com'era all'esperienza del fuoco.

       «Ecco, sarete citato all'ordine del giorno,» disse Žerkov, «e chissà che non
promuovano anche me a sottotenente.»

       «Riferite al principe che io avere bruciato ponte,» disse il colonnello, allegro e
trionfante.


                                                                                                176
www.writingshome.com
                              Lev Nicolaevic Tolstoj – Guerra e pace


      «E se mi domandasse delle perdite?»

      «Sciocchezze!» rispose il colonnello con la sua voce di basso, «due ussari feriti e uno
solo accoppato,» aggiunse con palese soddisfazione, incapace di trattenere un sorriso di
felicità e scandendo quella bella parola sonora: accoppato.



IX



      Inseguiti dai centomila uomini dell'armata francese al comando di Bonaparte,
accolti con ostilità dalle popolazioni, senza più alcuna fiducia nei loro alleati, provati
dall'insufficienza degli approvvigionamenti e costretti a operare al di fuori di tutte le
prevedibili condizioni di guerra, i trentacinquemila uomini dell'armata russa al comando
di Kutuzov si ritiravano in fretta lungo il Danubio, arrestandosi quando venivano
raggiunti dal nemico e disimpegnandosi con operazioni di retroguardia soltanto nella
misura in cui era necessario per ritirarsi senza perdere le salmerie. Ci furono scaramucce a
Lambach, ad Amstetten e a Melk; ma nonostante il valore e la fermezza, riconosciuti dallo
stesso nemico, con cui i russi si batterono, queste azioni portarono soltanto a una ritirata
ancor più veloce. Le truppe austriache che erano sfuggite alla cattura davanti a Ulm si
erano ricongiunte a Kutuzov presso Braunau; in seguito, però, si erano nuovamente
staccate dall'armata russa, e Kutuzov poteva contare solo sui suoi uomini deboli ed
esausti. Difendere ancora Vienna non era nemmeno pensabile. Invece dell'offensiva, che
era stata studiata in ogni particolare secondo i principi della nuova dottrina chiamata
«strategia», e il cui piano era stato trasmesso a Kutuzov nel corso della sua permanenza a
Vienna dall'Hofkriegsrat austriaco, ora, Kutuzov aveva dinanzi a sé un'unica, quasi remota
possibilità: evitare di perdere l'armata come era accaduto a Mack sotto Ulm, e
ricongiungersi alle truppe che arrivavano dalla Russia.

      Il ventotto ottobre Kutuzov passò con l'armata sulla sponda sinistra del Danubio e
per la prima volta si fermò, avendo messo il Danubio fra sé e il grosso delle forze francesi.
Il tredici attaccò la divisione di Mortier che si trovava sulla riva sinistra del Danubio e la
sbaragliò. In quest'operazione per la prima volta vennero conquistati dei trofei (una
bandiera, qualche cannone) e due generali nemici furono fatti prigionieri. Per la prima
volta dopo una ritirata di due settimane le truppe russe si erano arrestate e, dopo il
combattimento, non soltanto avevano tenuto il campo, ma avevano respinto i francesi.
Sebbene le truppe fossero lacere, esauste, depauperate di un terzo degli uomini, tra
dispersi, feriti, malati e uccisi, sebbene gli ammalati e i feriti fossero stati abbandonati
                                                                                          177
www.writingshome.com
                               Lev Nicolaevic Tolstoj – Guerra e pace


sull'altra sponda del Danubio, con una lettera di Kutuzov che li affidava al senso di
umanità del nemico; sebbene i principali ospedali e le case di Krems, trasformate in
lazzaretti, non riuscissero più a contenere tutti gli ammalati e i feriti; nonostante questo la
sosta a Krems e la vittoria su Mortier valsero a rialzare sensibilmente il morale delle
truppe. In tutta l'armata e nel quartier generale circolavano le voci più ottimistiche, anche
se non vere, su un preteso avvicinarsi di colonne di rinforzo dalla Russia, su una pretesa
vittoria riportata dagli austriaci e sulla ritirata di Bonaparte in preda al panico.

       Durante la battaglia il principe Andrej si trovava presso il generale austriaco
Schmidt, che rimase ucciso nel corso di quell'operazione. Il suo cavallo venne ferito mentre
lo stava cavalcando, e lui stesso fu scalfito a una mano da una pallottola. In segno di
particolare benevolenza del comandante supremo, il principe Andrej fu poi inviato a
recare la notizia della vittoria alla corte austriaca, che aveva già lasciato Vienna, minacciata
dalle truppe francesi, e si trovava a Brünn. La notte stessa della battaglia, emozionato ma
non stanco (nonostante la sua complessione apparentemente fragile, il principe Andrej
sapeva sopportare la stanchezza fisica meglio degli uomini più robusti), giunto a cavallo a
Krems da Kutuzov, con un rapporto da parte di Dochturov, il principe Andrej fu subito
inviato come corriere a Brünn. L'invio in qualità di corriere oltre che un onore significava
un passo importante verso una promozione di grado.

       La notte era buia, stellata; la strada nereggiava nel bianco della neve che era caduta
la vigilia, il giorno della battaglia. Ora riandando alle impressioni della battaglia trascorsa,
ora lietamente immaginando l'emozione che avrebbe suscitato con la notizia della vittoria,
o ricordando gli addii del comandante supremo e dei compagni, il principe Andrej
sobbalzava dentro una carrozza postale provando la stessa sensazione di un uomo che a
lungo ha atteso, e finalmente ha raggiunto il principio di una desiderata felicità. Se
chiudeva gli occhi, nelle sue orecchie riecheggiava la sparatoria dei fucili e dei cannoni, e
si fondeva col rollio delle ruote e l'emozione della vittoria. A volte gli apparivano i russi in
fuga, l'immagine di lui stesso ucciso, ma tosto si scuoteva, felice, come se fosse tornato
consapevole che per la prima volta non era accaduto nulla di tutto questo e che, al
contrario, erano stati i francesi a fuggire. Allora di nuovo riaffioravano in lui tutti i
particolari della vittoria, il suo tranquillo coraggio durante la battaglia e, calmatosi, si
assopiva...

       E dopo la buia notte stellata sorse un mattino chiaro e lieto. La neve si scioglieva al
sole, i cavalli galoppavano veloci e, a destra e a sinistra, sfilavano sempre, nuovi e vari,
boschi, campi e villaggi.


                                                                                            178
www.writingshome.com
                               Lev Nicolaevic Tolstoj – Guerra e pace


       A una delle stazioni di posta egli raggiunse un convoglio di feriti russi. L'ufficiale
russo che guidava il trasporto, sdraiato sul primo carro, gridava qualcosa insultando un
soldato con parole volgari. In ognuna delle lunghe carrette tedesche sobbalzavano sulla
strada sassosa almeno sei o più feriti, pallidi, bendati e sudici. Alcuni chiacchieravano (il
principe Andrej udì parlare in russo); altri mangiavano del pane. I più gravi guardavano
in silenzio, con un mite e infantile interesse da malati, il corriere che li oltrepassava al
galoppo.

       Il principe Andrej ordinò di fermare e domandò a un soldato in quale operazione
fossero rimasti feriti.

       «È stato ieri l'altro suI Danubio,» rispose il soldato.

       Il principe Andrej prese il borsellino e diede tre monete d'oro al soldato.

       «Per tutti,» aggiunse, parlando a un ufficiale che si era avvicinato. «Rimettetevi in
salute, ragazzi,» disse, tornando a rivolgersi ai soldati, «c'è ancora molto da fare.»

       «Ebbene, signor aiutante di campo, quali notizie?» domandò l'ufficiale che
evidentemente desiderava attaccar discorso.

       «Buone! Avanti,» gridò il principe Andrej al cocchiere, e ripartì al galoppo.

       Era già buio quando il principe Andrej entrò in Brünn e si vide circondato dagli alti
palazzi, dai lumi delle botteghe, delle finestre e dei lampioni, dalle belle carrozze che
correvano rumorosamente sul selciato, da tutta quella particolare atmosfera della grande
città animata che sempre affascina un soldato reduce dalla vita al campo. Nonostante il
viaggio veloce e la notte insonne, avvicinandosi alla reggia imperiale il principe Andrej si
sentiva ancor più elettrizzato del giorno prima. Solo gli occhi brillavano d'una luce febbrile
e i suoi pensieri si avvicendavano con rapido ritmo e chiarezza straordinaria. Ripercorse di
nuovo, velocemente, tutti i particolari della battaglia, non più in modo confuso, ma
ordinati in un'esposizione concisa, che egli, nella sua immaginazione, già faceva
all'imperatore Franz. Rapidamente s'immaginò anche le domande che avrebbero potuto
essergli fatte e le risposte che lui avrebbe dato. Prevedeva che sarebbe stato subito
ammesso alla presenza dell'imperatore. Invece, davanti all'ingresso principale della reggia,
gli venne incontro un funzionario il quale, ravvisando in lui un corriere, lo accompagnò a
un altro ingresso.

       «Per il corridoio a destra; di là, Euer Hochgeboren; troverete l'aiutante di campo di
servizio, che vi accompagnerà dal ministro della guerra.»

                                                                                          179
www.writingshome.com
                               Lev Nicolaevic Tolstoj – Guerra e pace


       L'aiutante di campo che accolse il principe Andrej lo pregò di aspettare e si recò dal
ministro della guerra. Dopo cinque minuti tornò, e con un inchino particolarmente
ossequioso, fece passare il principe Andrej davanti a sé, e lo accompagnò lungo un
corridoio fino allo studio ove lavorava il ministro della guerra. Pareva che con la sua
affettata cortesia l'aiutante di campo volesse opporre un ostacolo ad ogni tentativo di
familiarità da parte dell'aiutante russo. Il sentimento di gioia del principe Andrej si era
molto affievolito quando raggiunse la porta del gabinetto del ministro della guerra. Si
sentiva offeso, e quel sentimento di offesa si trasformò nello stesso istante, e senza che lui
se ne accorgesse, in un sentimento di disprezzo privo di fondamento. Ma la sua prontezza
d'intuito gli fece comprendere subito da quale punto di vista egli avrebbe avuto il diritto
di disprezzare sia l'aiutante, sia il ministro della guerra. «A loro deve sembrare molto
facile riportare una vittoria, dato che non hanno mai sentito l'odore della polvere!» pensò.
Strinse gli occhi con fare sprezzante ed entrò con studiata lentezza nello studio del
ministro della guerra. Il sentimento che provava si accentuò ancor più quando scorse il
ministro seduto davanti a una grande scrivania. Per un paio di minuti costui non gli fece
caso. La testa calva, dalle tempie grige, del ministro era china fra due candele di cera, e
leggeva delle carte segnandole con un lapis. Terminò di leggere senza alzare il capo, poi la
porta fu aperta e si udirono dei passi.

       «Prendete questo e trasmettete,» disse il ministro al suo aiutante, consegnandogli le
carte e seguitando a ignorare il corriere.

       Il principe Andrej sentì che i casi erano due: o, nel novero delle cose di cui il
ministro della guerra si occupava, le operazioni dell'armata di Kutuzov non rivestivano
alcun interesse, o di proposito si voleva dare quest'impressione al corriere russo. «Ma per
me è tutt'uno,» pensò. Il ministro della guerra spostò le carte, le ordinò e alzò la testa.
Aveva un volto intelligente ed espressivo. Ma nello stesso istante in cui si rivolse al
principe Andrej, l'espressione ferma e intelligente di quel viso subì una trasformazione
che, chiaramente, era voluta e abituale. L'espressione s'immobilizzò nel sorriso sciocco, di
non celata falsità, dell'uomo che riceve l'uno dopo l'altro molti visitatori.

       «Da parte del maresciallo Kutuzov?» domandò. «Buone notizie, spero? C'è stato
uno scontro con Mortier? Una vittoria? Era ora!»

       Prese il dispaccio a lui indirizzato, e prese a leggerlo con un'espressione di tristezza.

       «Ah, Dio mio! Dio mio! Schmidt!» disse in tedesco. «Che disgrazia, che disgrazia!»

       Dopo aver scorso il dispaccio lo posò sulla scrivania e guardò il principe Andrej,
evidentemente pensando ad altro.
                                                                                            180
www.writingshome.com
                                Lev Nicolaevic Tolstoj – Guerra e pace


       «Ah, che disgrazia! È stata un'azione decisiva, dite? Però Mortier non è stato
catturato.» Rifletté un momento. «Sono molto lieto che abbiate portato buone notizie,
sebbene la morte di Schmidt sia un caro prezzo per la vittoria. Senza dubbio sua maestà
desidererà vedervi, ma non ora. Vi ringrazio. Ora riposatevi. Domani trovatevi all'uscita
dopo la rivista. Del resto, vi farò avvertire.»

       Ora lo sciocco sorriso, che si era dileguato durante la conversazione, era riapparso
sulla faccia del ministro della guerra.

       «Arrivederci, vi ringrazio molto. Probabilmente sua maestà l'imperatore desidererà
vedervi,» ripeté, e chinò la testa.

       Quando il principe Andrej fu uscito dalla reggia, sentì d'aver consegnato e lasciato
nelle mani indifferenti del ministro della guerra e dell'ossequioso aiutante tutto
l'entusiasmo e la felicità procuratigli dalla vittoria. L'intero corso dei suoi pensieri mutò: la
battaglia gli parve un vecchio ricordo lontano.



X



       A Brünn il principe Andrej si fermò in casa di un suo conoscente, il diplomatico
russo Bilibin.

       «Ah, caro principe, nessun ospite mi sarebbe più gradito,» disse Bilibin uscendo
incontro al principe Andrej. «Franz, le cose del principe in camera mia,» si rivolse al
domestico che aveva accompagnato Bolkonskij. «Dunque, siete messaggero di vittoria?
Magnifico. Io invece, come potete vedere, sono ammalato.»

       Dopo essersi lavato e cambiato d'abito il principe Andrej entrò nel lussuoso studio
del diplomatico e sedette alla tavola apparecchiata. Bilibin sedeva accanto al caminetto.

       Il principe Andrej, che aveva alle spalle non soltanto quel viaggio ma tutta la
campagna di guerra, durante la quale gli erano mancati ogni agio di comodità e di pulizia,
si sentiva gradevolmente disteso, circondato da quel lusso cui era abituato fin
dall'infanzia. Inoltre, dopo l'accoglienza avuta dagli austriaci, gli faceva piacere parlare, se
non in russo - parlavano infatti in francese - almeno con un russo il quale, supponeva il
principe Andrej, doveva condividere la stessa avversione per gli austriaci che egli, in
questo momento, sentiva particolarmente viva.

                                                                                             181
www.writingshome.com
                              Lev Nicolaevic Tolstoj – Guerra e pace


       Bilibin aveva trentacinque anni; era scapolo e apparteneva allo stesso ambiente del
principe Andrej. Si erano conosciuti a Pietroburgo, ma avevano approfondito la loro
conoscenza durante l'ultimo viaggio del principe Andrej a Vienna insieme con Kutuzov.
Come il principe Andrej era un giovane che prometteva di andare lontano nella carriera
militare, così, e ancor più, prometteva Bilibin nella carriera diplomatica. Era ancora
giovane, come uomo, ma già anziano come diplomatico, poiché aveva cominciato a prestar
servizio fin da quando aveva sedici anni: era stato a Parigi, a Copenaghen e adesso
occupava a Vienna un posto piuttosto importante. Sia il cancelliere, sia il nostro
ambasciatore a Vienna lo conoscevano e lo stimavano. Egli non apparteneva alla numerosa
schiera di diplomatici che sono tenuti a possedere soltanto qualità negative, a non fare
determinate cose e a parlare il francese soltanto per dimostrarsi degli ottimi diplomatici; al
contrario amava il suo lavoro e lo svolgeva oculatamente. E nonostante la sua pigrizia,
talvolta trascorreva la nottata intera alla scrivania. Qualunque fosse la natura di una data
mansione, vi si dedicava con uguale impegno. Non lo interessava tanto il «perché», quanto
il «come». Gli era del tutto indifferente il contenuto di una data azione diplomatica,
mentre godeva nel redigere con precisione ed eleganza una circolare, un memorandum o
un rapporto. Ma i servigi di Bilibin, oltre che per l'abilità di cui dava prova facendo uso
della penna, erano apprezzati anche per la sua capacità di comportarsi a dovere e di
parlare nelle alte sfere.

       Bilibin amava la conversazione come amava il lavoro, ma solo se la conversazione
era elegante e spiritosa. In società egli aspettava sempre l'occasione per dire qualcosa di
significativo, e non interveniva in un discorso se non si verificavano queste condizioni. La
conversazione di Bilibin era sempre farcita di frasi taglienti, originali e spiritose, che
attirassero l'interesse generale. Nel laboratorio interno di Bilibin queste frasi venivano
volutamente approntate a guisa di articoli portatili, affinché i dabbenuomini dell'alta
società potessero ficcarsele bene in testa e diffonderle nei salotti. E in effetti les mots de
Bilibine se colportaient dans les salons de Vienne, come si diceva, e sovente esercitavano
qualche influenza sui cosiddetti affari di primo piano.

       La sua faccia magra, scavata, giallognola era percorsa da grosse rughe che
sembravano sempre accuratamente lavate come la punta delle dita dopo un bagno. I
movimenti di queste rughe influivano in modo determinante sulla sua fisionomia.
Talvolta la sua fronte a larghe pieghe gli si corrugava, le sopracciglia si sollevavano;
talaltra le sopracciglia si abbassavano e grosse rughe scavavano le guance. I piccoli occhi
infossati avevano sempre uno sguardo aperto e lieto.

       «Be', adesso raccontatemi le vostre imprese,» disse Bilibin al principe Andrej.

                                                                                          182
www.writingshome.com
                                 Lev Nicolaevic Tolstoj – Guerra e pace


       Bolkonskij, con la massima modestia e senza menzionare se stesso una sola volta,
gli raccontò della battaglia e poi dell'accoglienza del ministro della guerra.

       «Ils m'ont reçu avec ma nouvelle, comme un chien dans un jeu de quilles,» disse, a mo' di
conclusione.

       Bilibin ebbe un risolino e stese le rughe della faccia.

       «Cependant, mon cher,» disse, contemplandosi un'unghia da lontano e raggrinzendo
la pelle in su sopra l'occhio sinistro, «malgrè la haute estime que je professe pour le "ortodosso
esercito russo", j'avoue que votre victoire n'est pas des plus victorieuses.»

       Continuava a parlare in francese, usando il russo solo per le parole che voleva
sottolineare con disprezzo.

       «Come? Vi siete scaraventati con tutta la massa delle vostre truppe contro quel
disgraziato di Mortier che disponeva di una sola divisione, e Mortier vi sfugge di mano?
Dove sarebbe la vittoria?»

       «Ad ogni modo,» rispose il principe Andrej, si può dire senza vanagloria che se non
altro le cose sono andate un po' meglio che a Ulm...»

       «Perché non avete catturato un generale? almeno uno?»

       «Perché le cose non vanno sempre come si vorrebbe; non con la sistematicità di una
parata militare. Come già vi ho detto, noi supponevamo di trovarci alle spalle del nemico
per le sette del mattino e alle cinque di sera non c'eravamo ancora.»

       «E perché non siete arrivati alle sette del mattino? Dovevate appunto arrivare alle
sette del mattino,» rispose sorridendo Bilibin. «Bisognava arrivare alle sette del mattino.»

       «E voi perché non avete suggerito a Bonaparte per via diplomatica che per lui
sarebbe stato meglio abbandonare Genova?» domandò nello stesso tono il principe
Andrej.

       «Lo so,» interruppe Bilibin, «voi volete dire che è molto facile catturare i generali
stando seduti su un divano davanti al caminetto, ed è vero. Tuttavia perché non siete
riusciti ad assicurarvene nemmeno uno? Dunque non meravigliatevi se non soltanto il
ministro della guerra, ma anche l'augusto imperatore e re Franz non saranno molto
entusiasti della vostra vittoria; e del resto anch'io, umile segretario dell'ambasciata russa,
non provo nessun bisogno, in segno di gioia, di dare al mio Franz un tallero e di lasciarlo
andare con la sua Liebchen, al Prater... È vero però che qui il Prater non c'è.»
                                                                                              183
www.writingshome.com
                               Lev Nicolaevic Tolstoj – Guerra e pace


       Bilibin guardò fisso negli occhi il principe Andrej e di colpo allentò e distese la pelle
raggrinzita della fronte.

       «Adesso è il mio turno di chiedervi "perché", mio caro,» disse Bolkonskij. «Vi
confesso che non capisco. Forse qui ci sono delle sottigliezze diplomatiche superiori alla
mia debole intelligenza, ma c'è una cosa che non comprendo: Mack perde un'intera
armata, l'arciduca Ferdinando e l'arciduca Carlo non danno alcun segno di vita e
commettono un errore dietro l'altro; alla fine Kutuzov è il solo che riporti una vittoria
decisiva, distrugge il mito d'invincibilità dei francesi e il ministro della guerra non si cura
nemmeno di conoscerne i particolari!»

       «Proprio per questo, mio caro. Voyez-vous, mon cher: urrà! per lo zar, per la Russia,
per la fede! Tout ça est bel et bon. Ma che importa a noi - voglio dire alla corte austriaca -
delle vostre vittorie? Portateci la lieta novella di una vittoria dell'arciduca Carlo o
dell'arciduca Ferdinando (un archiduc vaut l'autre, come ben sapete) anche soltanto su una
compagnia di pompieri di Bonaparte. Ebbene, questa sarebbe tutt'altra cosa: faremmo
tuonare i cannoni. Invece la vostra notizia sembra fatta apposta per indispettirci.
L'arciduca Carlo non combina nulla, l'arciduca Ferdinando si copre di vergogna. Voi
abbandonate Vienna, non la difendete più, comme si vous nous disiez: Dio è con noi; andate
con Dio, voi e la vostra capitale. C'era un solo generale al quale noi tutti volevamo bene,
Schmidt: voi lo mandate a buscarsi una pallottola e vi congratulate con noi per la
vittoria!... Convenite che non si poteva escogitare nulla di più irritante della notizia che voi
portate. C'est comme un fait exprès, comme un fait exprès. Non solo: ormai anche se otteneste
una vittoria veramente trionfale, anche se lo stesso arciduca Carlo riportasse una vittoria,
che cosa muterebbe nell'andamento generale delle cose? Ormai è troppo tardi: Vienna è
occupata dalle truppe francesi.»

       «Come occupata? Vienna è stata occupata?»

       «Non soltanto occupata, ma Bonaparte è a Schönbrunn, e il conte, il nostro caro
conte Vrbna va da lui a prender ordini.»

       Per la stanchezza, per le impressioni del viaggio e dell'accoglienza, e soprattutto ora
dopo il pranzo, Bolkonskij si rendeva conto di non afferrare appieno il significato delle
parole che ascoltava.

       «Questa mattina è venuto il conte di Lichtenfels,» proseguì Bilibin, «e mi ha
mostrato una lettera nella quale viene descritta nei particolari la parata dei francesi a
Vienna. Le prince Murat et tout le tremblement... Dunque, come vedete la vostra vittoria non
è molto incoraggiante, e voi non potete essere ricevuto come un salvatore...»
                                                                                            184
www.writingshome.com
                                Lev Nicolaevic Tolstoj – Guerra e pace


       «Credetemi, la cosa mi è indifferente, del tutto indifferente!» disse il principe
Andrej, cominciando a capire che la sua notizia della battaglia di Krems aveva
effettivamente poca importanza di fronte ad avvenimenti come l'occupazione della
capitale austriaca. «Come mai Vienna è stata occupata? E il ponte? E la famosa tête de pont?
E il principe Auersperg? Da noi correva voce che il principe Auersperg fosse preparato a
difendere Vienna,» disse.

       «Il principe Auersperg sta da questa parte, dalla nostra parte, e ci difende. Io sono
convinto che ci difenda molto male, ma ad ogni modo ci difende; mentre Vienna è
dall'altra parte. No, il ponte non è stato ancora preso e spero che non lo sarà, perché è
minato e c'è ordine di farlo saltare. In caso contrario saremmo da un pezzo fra le montagne
della Boemia e voi, con la vostra armata presa tra due fuochi passerete un brutto quarto
d'ora.»

       «Ma questo non vuol dire che la campagna sia perduta,» disse il principe Andrej.

       «Io invece penso che sia finita. E così la pensano i pezzi grossi di qui, ma non osano
ammetterlo apertamente. Succederà ciò che io dicevo al principio della campagna: che non
sarà la vostra échauffourée de Dürenstein, che in genere non sarà la polvere a decidere la
cosa, ma quelli che l'hanno inventata,» disse Bilibin ripetendo uno dei suoi mots, e
rilassando la pelle sulla fronte. «La questione sta soltanto in ciò che ci dirà l'incontro di
Berlino tra l'imperatore Alessandro e il re di Prussia. Se la Prussia entrerà nell'alleanza, on
forcera la main à l'Autriche, e sarà la guerra. In caso diverso, si tratterà solo di mettersi
d'accordo sul luogo dove formulare le prime clausole di una nuova Campoformio.»

       «Ma che straordinaria genialità!» esclamò a un tratto il principe Andrej serrando a
pugno la sua piccola mano e battendola sulla tavola. «E che fortuna ha quest'uomo!»

       «Buonaparte?» disse interrogativamente Bilibin corrugando la fronte e avvertendo
così che adesso sarebbe seguito un mot. «Buonaparte?» ripeté, appoggiando la voce sulla
«u». «Ora che da Schönbrunn detta legge all'Austria il faut lui faire grâce de l'u. Io faccio
decisamente un'innovazione e lo chiamo Bonaparte tout court.»

       «No, davvero,» disse il principe Andrej, «pensate che la campagna sia ormai
conclusa?»

       «Ecco che cosa penso. L'Austria è stata giocata come una sciocca. Non ci è abituata,
e si vendicherà. Ed è stata giocata perché in primo luogo, le province sono devastate (on
dit, que l'ortodoxe est terrible pour le pillage), l'esercito è annientato, la capitale è invasa; e
tutto questo pour les beaux yeux del re di Sardegna. Perciò, entre nous, mon cher il fiuto mi

                                                                                               185
www.writingshome.com
                                Lev Nicolaevic Tolstoj – Guerra e pace


dice che ci ingannano, il fiuto mi parla di intese con la Francia e di propositi di pace: di
pace segreta, di pace separata.

       «Questo non è possibile!» disse il principe Andrej, «sarebbe troppo ignobile.»

       «Qui vivra verra,» concluse Bilibin rilassando di nuovo la pelle della fronte, a
indicare che il discorso era finito.

       Quando il principe Andrej raggiunse la camera che era stata preparata per lui e, con
biancheria pulita indosso, si coricò fra piumini e tiepidi, odorosi guanciali, sentì che la
battaglia di cui egli aveva recato l'annuncio era lontana, lontana da lui. Ora la sua mente
era occupata dall'alleanza prussiana, dal tradimento dell'Austria, dal nuovo trionfo di
Bonaparte, dalla rivista, dal ricevimento e dall'udienza particolare che l'imperatore Franz
gli avrebbe accordata il giorno dopo.

       Chiuse gli occhi, ma nello stesso istante nelle sue orecchie presero a rintronare le
cannonate, le sparatorie, il rollio delle ruote della carrozza. Ed ecco di nuovo fucilieri che
scendevano dalla collina formando un cordone e i francesi che sparavano, mentre lui si
sentiva balzare il cuore in petto e procedeva a cavallo a fianco di Schmidt; le pallottole gli
fischiavano lietamente intorno e lui provava decuplicato quel senso di gioia di vivere che
non aveva più provato dall'infanzia.

       Si risvegliò.

       «Sì, tutto questo è accaduto!...» mormorò, sorridendo felice, a se stesso, come un
bambino, e si riaddormentò del sonno profondo della gioventù.



XI



       L'indomani si svegliò tardi. Richiamando alla mente le impressioni del passato, si
ricordò innanzitutto che quel giorno avrebbe dovuto presentarsi all'imperatore Franz; si
ricordò del ministro della guerra, dell'ossequioso aiutante di campo, di Bilibin e della
conversazione della sera avanti. Indossata, per l'udienza a corte, l'uniforme di gala, che già
da un pezzo non indossava più, bello, fresco, animato, entrò con la sua mano bendata
nello studio di Bilibin. Nello studio c'erano quattro rappresentanti del corpo diplomatico.
Il principe Ippolit Kuragin, che era segretario d'ambasciata, Bolkonskij lo conosceva già;
gli altri gli furono presentati da Bilibin.

                                                                                          186
www.writingshome.com
                                Lev Nicolaevic Tolstoj – Guerra e pace


       I signori che si trovavano da Bilibin, giovani di mondo, ricchi e spensierati,
facevano parte sia a Vienna, sia qui, di un circolo a sé, i cui membri venivano chiamati da
Bilibin - che ne era il capo - les nôtres, i nostri. Questo circolo, composto quasi solo da
diplomatici, rifletteva evidentemente interessi particolari, estranei alla guerra e alla
politica, e riguardanti l'alta società, le relazioni con alcune signore e gli aspetti burocratici
del servizio. Questi signori accolsero di buon grado come uno dei loro (onore che
riservavano a ben pochi), il principe Andrej nel proprio circolo. Per cortesia, e come
pretesto per avviare la conversazione gli fecero alcune domande sull'armata e sulla
battaglia, ma poi la conversazione si disperse di nuovo in frammentari, allegri scherzi e
pettegolezzi.

       «Ma il più bello è,» disse uno, raccontando lo scacco di un collega diplomatico, «il
più bello è che il cancelliere gli ha detto chiaro e tondo che la sua nomina a Londra era una
promozione, e che tale lui la doveva considerare. Vi immaginate la sua faccia a sentirsi
dire una cosa simile?...»

       «Mentre il peggio, signori, è quello che adesso vi rivelo di Kuragin: c'è un
personaggio in disgrazia, e questo Don Giovanni, quest'uomo terribile ne approfitta!»

       Il principe Ippolit, che se ne stava sdraiato in una poltrona alla Voltaire con le
gambe a cavalcioni del bracciolo, scoppiò a ridere.

       «Parle-moi de ça,» disse.

       «Don Giovanni! Serpente!» risuonarono varie voci.

       «Voi non sapete, Bolkonskij,» disse Bilibin al principe Andrej, «che tutti gli orrori
dell'esercito francese (per poco non dicevo dell'esercito russo) sono una sciocchezza in
confronto a ciò che ha combinato fra le donne quest'uomo.»

       «La femme est la compagne de l'homme,» disse il principe Ippolit e si mise a guardare
attraverso l'occhialetto i suoi piedi sollevati.

       Bilibin e i nostri risero a loro volta, guardando Ippolit. Il principe Andrej si rese
conto che quell'Ippolit, del quale (doveva ammetterlo) era stato quasi geloso a causa di sua
moglie, era il buffone della compagnia.

       «Sì, bisogna proprio che vi offra questo spasso di Kuragin,» disse piano Bilibin a
Bolkonskij. «È delizioso quando parla di politica: bisogna vedere che sussiego!»




                                                                                             187
www.writingshome.com
                                Lev Nicolaevic Tolstoj – Guerra e pace


       Sedette vicino a Ippolit e, arricciando le pieghe della pelle sulla fronte, intavolò
insieme a lui una conversazione politica. Il principe Andrej e gli altri attorniarono i due.

       «Le cabinet de Berlin ne peut pas exprimer un sentiment d'alliance,» cominciò Ippolit,
lanciando a tutti occhiate significative, «sans exprimer... comme dans sa dernière note... vous
comprenez... vous comprenez... et puis si sa Majesté l'Empereur ne déroge pas au principe de notre
alliance... Attendez, je n'ai pas fini...» disse al principe Andrej afferrandolo per un braccio, «je
suppose que l'intervention sera plus forte que la non-intervention. Et...» Tacque un momento.
«On ne pourra pas imputer à la fin de non-recevoir notre dépêche du 28 octobre. Voilà comment
tout cela finira.»

       E lasciò andare il braccio di Bolkonskij, dando a vedere con questo che adesso aveva
proprio terminato.

       «Demosthènes, je te reconnais au caillou que tu as caché dans ta bouche d'or!» disse
Bilibin, con la capigliatura che gli ricadeva in avanti per il piacere.

       Tutti scoppiarono a ridere. Ippolit rideva più forte di tutti gli altri. Le risate lo
soffocavano, lo facevano soffrire, ma non riusciva a trattenersi da un riso sfrenato che
stirava la sua faccia sempre immobile.

       «Dunque, signori, ascoltatemi,» disse Bilibin, «Bolkonskij è ospite in casa mia e qui
a Brünn voglio offrirgli, per quanto posso, tutte le gioie della vita che sono concesse in
questo luogo. Se fossimo stati a Vienna, sarebbe stato facile; ma qui, dans ce vilain trou
morave, è più difficile, e io chiedo aiuto a voi tutti. Il faut lui faire les honneurs de Brünn. Voi
v'incaricherete del teatro, io della società, e voi, Ippolit, delle donne, ben inteso.»

       «Bisogna fargli conoscere Amélie; è un vero incanto!» disse uno dei nostri
baciandosi le punte delle dita.

       «Insomma, bisogna convertire a visioni più umane questo soldato assetato di
sangue,» disse Bilibin.

       «Sarà difficile, signori, che io possa approfittare della vostra ospitalità. È ora che me
ne vada,» disse Bolkonskij guardando l'orologio.

       «Dove?»

       «Da sua maestà.»

       «Oh! oh!»


                                                                                                188
www.writingshome.com
                              Lev Nicolaevic Tolstoj – Guerra e pace


       «Allora, arrivederci Bolkonskij! Arrivederci, principe; e non tardate a pranzo,»
dissero varie voci. «Vedrete, vi faremo divertire.»

       «Cercate di elogiare il più possibile la regolarità con la quale arrivano gli
approvvigionamenti e i fogli di marcia, quando parlerete con l'imperatore,» disse Bilibin,
accompagnando Bolkonskij fino all'anticamera.

       «Sarei ben lieto di fare questi elogi; ma per quel che ne so, non ho motivo di farli,»
rispose sorridendo Bolkonskij.

       «Ad ogni modo, in linea generale cercate di parlare il più possibile. La sua passione
sono le udienze, ma lui non ama e non sa parlare. Del resto ve ne accorgerete.»



XII



       Nel salone delle udienze, l'imperatore Franz si limitò a scrutare con molta
attenzione il principe Andrej che se ne stava in piedi, fra gli ufficiali austriaci, al posto
assegnatogli, e gli fece un cenno con la sua lunga testa. Quando l'imperatore si fu ritirato,
l'aiutante di campo del giorno avanti partecipò ossequiosamente a Bolkonskij il desiderio
dell'imperatore di concedergli udienza. L'imperatore Franz lo ricevette stando in piedi in
mezzo alla stanza. Prima che la conversazione cominciasse il principe Andrej fu colpito dal
fatto che l'imperatore apparisse imbarazzato, come se non sapesse cosa dire, e fosse
arrossito.

       «Dite, quand'é cominciata la battaglia?» domandò in fretta.

       Il principe Andrej rispose. A questa domanda seguirono altre domande egualmente
semplici. "Kutuzov sta bene! Da quanto tempo ha lasciato Krems?" e così via. Il tono
dell'imperatore dava l'impressione che il suo unico scopo fosse quello di fare un dato
numero di domande, ed era fin troppo evidente che le risposte non lo interessavano.

       «A che ora è cominciata la battaglia?»

       «Non sono in grado di riferire a vostra maestà a che ora sia cominciata la battaglia
in prima linea, ma a Dürenstein, dove io mi trovavo, le truppe hanno attaccato alle sei di
sera,» disse Bolkonskij animandosi e sperando che questa fosse l'occasione buona per fare
la descrizione fedele, già stilata nella sua mente, di tutto ciò che aveva saputo e veduto.


                                                                                              189
www.writingshome.com
                               Lev Nicolaevic Tolstoj – Guerra e pace


       Ma l'imperatore sorrise e lo interruppe:

       «Quante miglia?»

       «Da dove a dove, maestà?»

       «Da Dürenstein a Krems.»

       «Tre miglia e mezzo, maestà.»,

       «I francesi hanno abbandonato la riva sinistra?»

       «Come hanno riferito gli informatori, gli ultimi hanno passato il fiume su zattere,
durante la notte.»

       «Avevate foraggio sufficiente, a Krems?»

       «Il foraggio non è pervenuto nella quantità che...»

       L'imperatore lo interruppe.

       «A che ora è stato ucciso il generale Schmidt?»

       «Alle sette, mi sembra.»

       «Alle sette? È molto triste! Molto triste!»

       L'imperatore disse a Bolkonskij che lo ringraziava, e lo congedò. Il principe Andrej
uscì e fu immediatamente circondato dai cortigiani. Da tutte le parti occhi affabili erano
fissi su di lui e risuonavano affabili parole. L'aiutante del giorno avanti gli faceva
rimprovero per non essersi fermato alla reggia, e gli offrì la propria casa. Il ministro della
guerra gli si accostò, congratulandosi con lui per l'ordine di Maria Teresa di terzo grado,
del quale l'imperatore lo aveva insignito. Il ciambellano dell'imperatore lo invitava da
parte di sua maestà. Anche l'arciduchessa desiderava vederlo. Il principe Andrej non
sapeva a chi rispondere e rifletté per alcuni secondi. L'ambasciatore russo lo prese per una
spalla, lo portò verso una finestra e prese a parlare con lui.

       Nonostante le previsioni di Bilibin la notizia da lui recata era stata accolta con gioia.
Venne disposto un Te Deum di ringraziamento. Kutuzov fu insignito della gran croce di
Maria Teresa e a tutta l'armata furono distribuite onorificenze. Bolkonskij fu pressato dagli
inviti e per tutta la mattina dovette render visite ai principali dignitari austriaci. Alle
cinque del pomeriggio, terminate le sue visite, il principe Andrej, componendo
mentalmente la lettera che avrebbe scritto al padre sulla battaglia e sul suo viaggio a

                                                                                            190
www.writingshome.com
                               Lev Nicolaevic Tolstoj – Guerra e pace


Brünn, tornò a casa di Bilibin. Prima di recarsi da quest'ultimo il principe Andrej era
andato in una libreria a rifornirsi di libri da leggere al campo, e vi si era attardato. Davanti
all'ingresso della casa abitata da Bilibin era ferma una carrozza già carica per metà di
bagagli; Franz, il domestico di Bilibin, uscì dalla porta trascinando faticosamente una
valigia.

       «Che cosa succede?» domandò Bolkonskij.

       «Ach, Erlaucht!» disse Franz, deponendo a fatica la valigia sulla carrozza. «Wir
ziehen noch weiter. Der Bösewicht ist schon wieder hinter uns her!»

       «Come? Che cosa dici?» disse il principe Andrej.

       Bilibin era venuto incontro a Bolkonskij. Ora il suo viso imperturbabile rivelava
un'intensa emozione.

       «Non, non, avouez que c'est charmant,» disse, «cette histoire du pont de Thabor. Ils l'ont
passé sans coup férir.»

       Il principe Andrej non riusciva a capire.

       «Ma da dove venite per non sapere quello che sanno perfino i cocchieri in città?»

       «Sono stato dall'arciduchessa. Là non ne ho sentito parlare.»

       «E non vi siete accorto che dappertutto fanno fagotto?»

       «Non ho visto... Ma cos'è accaduto, dunque?» chiese con impazienza il principe
Andrej.

       «Cos'è accaduto? È accaduto che i francesi hanno passato il ponte difeso da
Auersperg, che il ponte non è stato fatto saltare, sicché ora Murat è in marcia per Brünn e
oggi o domani, saranno qui.»

       «Come qui? E perché non hanno fatto saltare il ponte, se era già stato minato?»

       «È quello che chiedo a voi. Questo non lo sa nessuno, nemmeno Bonaparte.»

       Bolkonskij si strinse nelle spalle.

       «Ma se è stato passato il ponte, anche il nostro esercito è perduto; resterà tagliato
fuori,» disse.



                                                                                             191
www.writingshome.com
                              Lev Nicolaevic Tolstoj – Guerra e pace


      «E qui sta il bello,» rispose Bilibin. «State a sentire. I francesi entrano a Vienna,
come vi ho detto. Tutto procede bene. Il giorno dopo, ossia ieri, i signori marescialli Murat,
Lannes e Belliard montano a cavallo e si dirigono verso il ponte. (Non dimenticate che tutti
e tre sono guasconi.) "Signori," dice l'uno, "voi sapete che il ponte di Thabor è minato e
controminato; che di fronte a noi c'è una possente tête de pont e quindicimila uomini che
hanno l'ordine di fare saltare il ponte e di non lasciarci passare. Ma a Napoleone, nostro
sovrano imperatore, farà piacere se noi c'impadroniamo di questo ponte. Andiamoci noi
tre e conquistiamolo, questo ponte." "Andiamo," dicono gli altri. Vanno, conquistano il
ponte, lo attraversano e ora, con tutto l'esercito da questa parte del Danubio, si dirigono
verso di noi, verso di voi e le vostre comunicazioni.»

      «Basta con gli scherzi,» disse con aria seria e cupa il principe Andrej.

      Questa notizia era dolorosa e nello stesso tempo gradevole per il principe Andrej.
Non appena seppe che l'armata russa si trovava in una situazione così disperata, gli venne
in mente che proprio lui era destinato a toglierla da una simile situazione; che era arrivata
la Tolone che lo avrebbe fatto uscire dalle file degli ufficiali senza alcuna notorietà e gli
avrebbe spalancato la strada della gloria! Mentre ascoltava Bilibin già pensava a come,
giunto all'armata, avrebbe dato al consiglio di guerra l'unico parere che valesse a salvare
l'armata e come gli sarebbe stata affidata l'esecuzione di quel piano.

      «Basta con gli scherzi,» disse.

      «Non scherzo,» proseguì Bilibin, «non c'è niente di più vero né di più triste. Questi
signori arrivano sul ponte da soli e alzano dei fazzoletti bianchi; assicurano che è in corso
un armistizio e che loro, i marescialli, vengono per trattare con il principe Auersperg.
L'ufficiale di servizio li lascia penetrare nella tête de pont. Loro, da degni guasconi, gli
raccontano mille fandonie. Dicono che la guerra è finita, che l'imperatore Franz ha fissato
un abboccamento con Bonaparte, che desiderano vedere il principe Auersperg e così via.
L'ufficiale manda a chiamare Auersperg; quei signori abbracciano gli ufficiali, scherzano,
si siedono sui cannoni; e intanto un battaglione francese entra inosservato sul ponte, butta
i sacchi di esplosivo nell'acqua e si avvicina alla tête de pont. Alla fine compare il generale
luogotenente in persona, il nostro simpatico principe Auersperg von Mattern. "Carissimo
nemico, fiore dell'esercito austriaco, eroe delle guerre di Turchia! L'inimicizia è finita,
possiamo darci la mano... l'imperatore Napoleone arde dal desiderio di conoscere il
principe Auersperg." Insomma, questi signori, non per niente guasconi, coprono
Auersperg di belle parole, tanto che lui si sente così lusingato da quella cordialità
prontamente stabilita, così accecato dallo spettacolo del mantello e delle penne di struzzo
di Murat, qu'il n'y voit que du feu, et oublie celui qu'il devait faire, faire sur l'ennemi.
                                                                                           192
www.writingshome.com
                                 Lev Nicolaevic Tolstoj – Guerra e pace


(Nonostante la vivacità del suo discorso Bilibin non dimenticò di fermarsi dopo questo mot
per lasciare il tempo di apprezzarlo.) Il battaglione francese irrompe nella tête de pont, i
cannoni vengono inchiodati e il ponte è preso. Ma il più bello è che,» proseguì egli, -
mentre, preso dal fascino del suo racconto, si andava calmando della sua agitazione - «il
più bello è che il sergente addetto al cannone che doveva dare il segnale per l'accensione
delle mine e far saltare il ponte, vedendo che le truppe francesi correvano sul ponte, vuole
sparare; ma Lannes gli scosta il braccio. Il sergente, che a quanto pare era più intelligente
del suo generale, si avvicina ad Auersperg e dice: "Principe, vi ingannano: ecco i francesi!"
Murat capisce che la partita è perduta se si permette al sergente di parlare. Con finto
stupore (da vero guascone) si rivolge ad Auersperg: "Non riconosco la disciplina austriaca
tanto lodata in tutto il mondo," dice, "voi permettete a un subalterno di parlarvi così!" C'est
génial. Le prince d'Auersperg se pique d'honneur et fait mettre le sergent aux arrêts. Non, mais
avouez que c'est charmant toute cette histoire de pont du Thabor. Ce n'est ni bêtise, ni lâcheté...»

       «C'est trahison, peut-être,» disse il principe Andrej immaginandosi al vivo i grigi
cappotti, le ferite, il fumo della polvere, i rumori della fucileria e la gloria che lo attendeva.

       «Non plus. Cela met la cour dans de trop mauvais draps,» proseguì Bilibin. «Ce n'est ni
trahison, ni lâcheté, ni bêtise; c'est comme à Ulm...» Parve restare soprappensiero, cercando
l'espressione: «c'est... c'est du Mack. Nous sommes mackès,» concluse, sentendo d'aver
pronunciato un mot, un mot che poi sarebbe stato ripetuto.

       Le pieghe sulla fronte, sino a quel momento raggrinzite, si rilassarono di colpo in
segno di soddisfazione, e Bilibin, con un lieve sorriso, si mise a scrutare le proprie unghie.

       «Dove andate?» disse a un tratto, rivolgendosi al principe Andrej che si era alzato e
si dirigeva verso la sua stanza.

       «Parto.»

       «Per dove?»

       «Raggiungo l'esercito.»

       «Ma non intendevate fermarvi altri due giorni?»

       «Ora, invece, ho deciso di partire subito.»

       E il principe Andrej, dopo aver dato le disposizioni per la partenza, si ritirò nella
sua camera.



                                                                                                   193
www.writingshome.com
                               Lev Nicolaevic Tolstoj – Guerra e pace


       «Sapete che cosa vi dico, mio caro,» disse Bilibin, entrando nella stanza di
Bolkonskij. «Ho pensato a voi. Perché partite?»

       E, a dimostrazione della ragionevolezza della sua obiezione, tutte le pieghe
scomparvero dal suo viso.

       Il principe Andrej guardò il suo interlocutore con espressione interrogativa e non
rispose nulla.

       «Perché volete partire? Lo so, voi pensate che sia vostro dovere raggiungere al
galoppo l'armata, adesso che si trova in pericolo. Ma io lo capisco, mon cher, c'est de
l'héroisme.»

       «Niente affatto,» rispose il principe Andrej.

       «Ma voi siete un philosophe: dunque siatelo fino in fondo, considerate le cose da un
altro punto di vista e vedrete che il vostro dovere, al contrario, è quello di salvaguardare
voi stesso. Lasciate queste cose ad altri, a quelli che non sanno fare niente di meglio...
Nessuno vi ha ordinato di tornare indietro, né siete stato congedato da qui; di
conseguenza, potete restare e partire con noi, dove ci condurrà il nostro infausto destino.
Dicono che si vada a Olmütz. Olmütz è una città molto simpatica, ci andremo
tranquillamente, con la mia carrozza.»

       «Smettetela di scherzare, Bilibin,» disse Bolkonskij.

       «Io vi parlo francamente, vi parlo da amico. Ragionate: per dove e per cosa partite,
ora che potreste fermarvi qui? Delle due una (e Bilibin increspò la pelle sopra la tempia
sinistra): o non farete in tempo a raggiungere l'armata e la pace sarà conclusa, o vi toccherà
la disfatta e la vergogna, con tutta l'armata di Kutuzov.»

       E Bilibin rilassò la pelle, sentendo che l'alternativa da lui preconizzata era
irrefutabile.

       «Sono cose che non posso giudicare,» rispose freddamente il principe Andrej.
«Vado per salvare l'armata,» pensava.

       «Mon cher, vous êtes un héros,» disse Bilibin.



XIII



                                                                                          194
www.writingshome.com
                                Lev Nicolaevic Tolstoj – Guerra e pace


        Quella stessa notte, dopo essersi congedato dal ministro della guerra, Bolkonskij
partì per raggiungere l'armata, senza sapere dove l'avrebbe trovata e col timore di esser
fatto prigioniero dei francesi lungo la strada di Krems.

        A Brünn, la corte e tutto il suo seguito facevano i bagagli: i colli pesanti erano già
stati spediti a Olmütz. Presso Etzelsdorf il principe Andrej sbucò sulla strada lungo la
quale con gran fretta e gran disordine si andava spostando l'armata russa. La strada era
così ingombra di veicoli che non era possibile procedere in carrozza. Dopo aver prelevato
un cavallo e un cosacco di scorta da un comandante dei cosacchi, il principe Andrej, stanco
e affamato, sorpassando le salmerie, si mise a cercare il comandante supremo e i propri
bagagli. Lungo la strada lo raggiungevano le voci più funeste sulla situazione dell'armata,
e lo spettacolo delle truppe che fuggivano in disordine non faceva che confermare quelle
voci.

        «Cette armée russe que l'or de l'Angleterre à transportée des extrémités de l'univers, nous
allons lui faire éprouver le même sort (le sort de l'armée d'Ulm).» Il principe Andrej ricordava le
parole del proclama di Bonaparte al suo esercito prima della campagna, e queste parole
suscitavano in lui una stupita ammirazione per il geniale eroe, e al tempo stesso un
sentimento d'orgoglio offeso e una speranza di gloria. «E se non restasse altro che
morire?» pensava. «Ebbene, se sarà necessario, sia pure! Non morirò peggio degli altri.»

        Il principe Andrej guardava con disprezzo quell'ammasso caotico e sterminato di
reparti, salmerie, pezzi d'artiglieria, e ancora carriaggi di ogni tipo, che si incalzavano a
vicenda e, disposti su tre, quattro file, ingombravano la strada fangosa. Da tutte le parti,
davanti e alle spalle, fin dove l'orecchio poteva giungere, si udivano rumori di ruote,
fragore di cassoni, di carri e di affusti di cannone, calpestio di cavalli, schiocchi di frusta,
grida d'incitamento, imprecazioni di soldati, di attendenti e di ufficiali. Ai lati della strada
si vedevano di continuo ora cavalli caduti, scuoiati e non scuoiati, ora carri fracassati
vicino ai quali sedevano soldati solitari in attesa di chissà cosa, ora soldati staccatisi dalle
compagnie che si dirigevano in folla nei vicini villaggi e ne asportavano galline, agnelli,
fieno, sacchi pieni di masserizie. Sulle discese e sulle salite la folla si faceva più fitta e si
udiva un ininterrotto vocio. Sprofondando fino alle ginocchia nel fango, i soldati
sollevavano a braccia carri e cannoni; le fruste schioccavano, gli zoccoli sdrucciolavano, le
tirelle si spezzavano e i petti si schiantavano a forza di grida. Gli ufficiali che dirigevano il
movimento passavano e ripassavano a cavallo, in mezzo alle salmerie, avanti e indietro. Le
loro voci si udivano debolmente in mezzo al frastuono generale, ma dalle loro facce si
vedeva che essi disperavano della possibilità di por fine a quel disordine.

        «Voilà la chère armée orthodoxe,» pensò Bolkonskij, ricordando le parole di Bilibin.
                                                                                               195
www.writingshome.com
                                Lev Nicolaevic Tolstoj – Guerra e pace


       Volendo chiedere a uno di quegli uomini dove si trovasse il comandante supremo,
si avvicinò a un carro. Proprio di fronte a lui procedeva uno strano veicolo a un solo
cavallo, palesemente rimediato con mezzi di fortuna dagli stessi soldati, e che sembrava
qualcosa di mezzo fra una telega, un calesse e una carrozza. Lo guidava un soldato e sotto
il mantice di cuoio, dall'alto del quale pendeva un grembiale teso, era seduta una donna
tutta avvolta in uno scialle. Il principe Andrej si avvicinò e stava per rivolgersi al soldato
quando la sua attenzione fu attratta dalle grida disperate della donna seduta nel veicolo.
Vedendo il principe Andrej ella si sporse fuori del grembiale e, agitando le magre braccia
che emergevano di sotto lo scialle, gridò:

       «Signor aiutante! Signor aiutante di campo!... Per l'amor di Dio... difendetemi... Che
cos'è questa storia?... Io sono la moglie del medico del settimo cacciatori... non mi lasciano
passare; siamo rimasti indietro, abbiamo perso i nostri...»

       «Ti riduco la faccia come una frittella! Volta e torna indietro, indietro, tu e la tua
sgualdrina!» gridò al soldato un ufficiale furibondo.

       «Signor aiutante di campo, difendetemi! Che modi sono questi?» gridava la moglie
del medico.

       «Fate il piacere di lasciar passare questa vettura. Non vedete che c'è una donna?»
disse il principe Andrej avvicinandosi col suo cavallo all'ufficiale.

       L'ufficiale gli gettò un'occhiata, e senza rispondergli si volse di nuovo verso il
soldato: «Ti insegnerò io... Indietro!»

       «Lasciatela passare, ho detto,» ripeté il principe Andrej a denti stretti.

       «E tu chi sei?» lo interpellò a un tratto l'ufficiale con furore da ubriaco. «Tu chi sei?»
(Calcava ostentatamente sul «tu».) «Saresti un capo, forse? Qui il capo sono io, non sei tu.
Indietro,» ripeté, «o ti riduco una frittella.»

       Evidentemente quell'espressione piaceva all'ufficiale. «Lo hanno trattato coi fiocchi,
il nostro aiutante,» si udì una voce alle loro spalle.

       Il principe Andrej si accorse che l'ufficiale era in preda a quell'inconsulto accesso di
immotivato furore in cui gli uomini non sanno ciò che dicono. Si accorse che il suo
intervento a favore della moglie del medico seduta nel veicolo appariva pieno di ciò che
egli temeva più di ogni cosa al mondo, e cioè di quello che egli chiamava ridicule; ma il suo
istinto gli parlava con voce diversa. L'ufficiale non fece in tempo a pronunciare le ultime


                                                                                             196
www.writingshome.com
                                 Lev Nicolaevic Tolstoj – Guerra e pace


parole che il principe Andrej gli si era avvicinato col volto alterato dalla collera e sollevò lo
scudiscio:

       «La-scia-te pas-sa-re!»

       L'ufficiale fece un vago gesto con la mano e si affrettò a scostarsi.

       «Tutto il disordine è dovuto a costoro, a quelli dello stato maggiore,» brontolò.
«Fate come vi pare.»

       Il principe Andrej si allontanò in fretta senza guardare la moglie del medico che lo
chiamava suo salvatore, e ricordando con senso di ripugnanza i minimi particolari di
questa scena umiliante, galoppò avanti raggiungendo il villaggio in cui, secondo quanto
gli era stato detto, doveva trovarsi il comandante supremo.

       Entrato nel villaggio, smontò da cavallo e a piedi si avviò verso la prima casa con
l'intenzione di riposarsi almeno un poco, di mangiare qualcosa e riordinare tutti i pensieri
che lo offendevano e lo tormentavano. «È una folla di mascalzoni, non un esercito,»
pensava avvicinandosi alla finestra della prima casa. Ma in quel momento una voce
conosciuta lo chiamò per nome.

       Si volse a guardare. Da una piccola finestra si sporgeva la bella faccia di Nesvickij.
Masticando qualcosa con la sua bocca carnosa, Nesvickij lo chiamò agitando le mani.

       «Bolkonskij, Bolkonskij! Non senti? Vieni, presto!» gridava.

       Entrando nella casa, Bolkonskij vide Nesvickij e un altro aiutante che stavano
mangiando qualcosa, che subito si volsero verso di lui chiedendogli se avesse novità. Su
quelle facce, che il principe Andrej conosceva tanto bene, il principe Andrej lesse
un'espressione di ansia e di preoccupazione, particolarmente intensa sul volto sempre ilare
di Nesvickij.

       «Dov'è il comandante in capo?» domandò Bolkonskij.

       «Qui, in quella casa,» rispose l'aiutante.

       «Ma è vero, dunque, che siamo alla pace e alla capitolazione?» domandò Nesvickij.

       «Lo domando io a voi. Io so solo che ho fatto molta fatica a trovarvi.»

       «Ah, come siamo ridotti, mio caro! Un disastro! Ci rimorde il cuore di aver tanto
riso di Mack: a noi è capitato di peggio,» disse Nesvickij. «Ma siediti, mangia qualcosa.»


                                                                                             197
www.writingshome.com
                                 Lev Nicolaevic Tolstoj – Guerra e pace


       «Qui, principe, non troverete più né il carro né altro; il vostro Pëtr Dio solo sa dove
sia finito,» disse l'altro aiutante.

       «Dov'è il quartier generale?»

       «Noi pernottiamo a Znaim.»

       «Quanto a me, ho caricato tutto quello che mi occorreva su due cavalli,» disse
Nesvickij, «e mi hanno imballato tutto molto bene. Purché si riesca a svignarsela attraverso
i monti della Boemia. Brutta situazione, caro mio. Ma tu che hai: non stai bene che tremi
così?» domandò poi, notando che il principe Andrej aveva avuto un sussulto come se
avesse toccato una bottiglia di Leida.

       «Non è niente,» rispose il principe Andrej.

       In quel momento s'era ricordato dell'incontro di poco prima con la moglie del
medico e con l'ufficiale addetto alle salmerie.

       «Cosa fa qui il comandante in capo?» domandò.

       «Non lo so proprio,» rispose Nesvickij.

       «Io so soltanto una cosa: che tutto è ignobile, ignobile e ributtante,» disse il principe
Andrej e si avviò verso la casa nella quale era alloggiato il comandante in capo.

       Passando davanti alla carrozza di Kutuzov, agli stremati cavalli da sella del seguito
e ai cosacchi che discorrevano fra loro ad alta voce, il principe Andrej entrò nel vestibolo.
Come gli era stato riferito, Kutuzov in persona si trovava nella casetta insieme al principe
Bagration e a Weirother, il generale austriaco che aveva sostituito il defunto Schmidt. Nel
vestibolo, il piccolo Kozlovskij se ne stava accoccolato davanti a uno scritturale dalle
maniche rimboccate, che scriveva frettolosamente su un barilotto rovesciato. La faccia di
Kozlovskij era disfatta: anche lui, evidentemente, non aveva dormito quella notte. Lanciò
uno sguardo al principe Andrej e non gli fece nemmeno un cenno col capo.

       «La seconda linea... Hai scritto?» chiese, continuando a dettare allo scritturale.
«Reggimento dei granatieri di Kiev, reggimento di Podolsk...»

       «Non riesco a starvi dietro, eccellenza,» rispose lo scritturale in modo irrispettoso e
adirato, voltandosi a guardare Kozlovskij.

       In quel momento, dietro la porta, si udì la voce agitata e scontenta di Kutuzov,
interrotta da un'altra voce sconosciuta. Dal suono di quelle voci, dall'indifferenza con la

                                                                                            198
www.writingshome.com
                               Lev Nicolaevic Tolstoj – Guerra e pace


quale Kozlovskij lo aveva guardato, dai modi irrispettosi dello scritturale esausto, dal fatto
che lo scritturale e Kozlovskij sedevano così vicini al comandante supremo, per terra,
vicino a un barilotto, e dal fatto che i cosacchi addetti ai cavalli ridevano sguaiatamente
sotto la finestra della casa: da tutto questo il principe Andrej comprese che era accaduto
qualcosa di decisivo e di funesto.

      Rivolse allora con insistenza varie domande a Kozlovskij.

      «Vengo subito, principe,» disse Kozlovskij. «Sono gli ordini per Bagration.»

      «Ma la capitolazione?»

      «Niente capitolazione; sono state date disposizioni per la battaglia.»

      Il principe Andrej si diresse verso la porta dalla quale giungevano le voci. Ma
mentre stava per aprire la porta, le voci tacquero, la porta si aprì da sola, e sulla soglia
comparve Kutuzov col suo naso aquilino che spiccava sul viso paffuto. Il principe Andrej
si trovò in piedi davanti a Kutuzov, ma, dall'espressione di quell'unico occhio dal quale il
comandante supremo vedeva, era palese che i pensieri e le preoccupazioni lo assorbivano
a tal punto, da impedirgli di distinguere chi gli stava dinanzi. Guardava in faccia il suo
aiutante di campo senza riconoscerlo.

      «Allora, hai terminato?» chiese Kutuzov a Kozlovskij.

      «In questo istante, eccellenza.»

      Bagration, piuttosto basso di statura, non ancora anziano, il corpo asciutto e un viso
duro e immoto di tipo orientale, emerse dietro le spalle del comandante supremo.

      «Ho l'onore di presentarmi,» ripeté per la seconda volta il principe Andrej a voce
abbastanza vibrata, porgendo un plico.

      «Ah, da Vienna. Bene. Dopo, dopo!»

      Kutuzov si affacciò con Bagration sulla porta d'ingresso.

      «Ebbene, principe, addio,» disse a Bagration. «Che Dio ti accompagni. Ti benedico
per questa grande impresa.»

      Improvvisamente il volto di Kutuzov si addolcì e gli spuntarono delle lacrime negli
occhi. Attrasse a sé con la mano sinistra Bagration e con la destra, quella che recava
l'anello, con un gesto palesemente abituale, gli fece il segno della croce, e al tempo stesso
gli porgeva la guancia grassoccia. Ma invece della guancia Bagration gli baciò il collo.
                                                                                           199
www.writingshome.com
                              Lev Nicolaevic Tolstoj – Guerra e pace


      «Dio ti accompagni!» ripeté Kutuzov, e si avvicinò alla carrozza. «Monta con me,»
disse a Bolkonskij.

      «Eccellenza, desidererei rendermi utile, qui. Permettete che mi aggreghi al
distaccamento del principe Bagration.»

      «Monta,» ripeté Kutuzov. «Anch'io ho bisogno di buoni ufficiali, anch'io,» aggiunse,
vedendo che Bolkonskij esitava ancora.

      Salirono in carrozza, e per alcuni minuti procedettero in silenzio.

      «Davanti a noi abbiamo ancora tante cose, cose di tutti i generi,» disse Kutuzov con
un'espressione di senile perspicacia, come se comprendesse tutto ciò che passava
nell'animo di Bolkonskij. «Se domani tornerà anche solo la decima parte del suo
distaccamento ringrazierò Dio,» aggiunse, come parlando a se stesso.

      Il principe Andrej sogguardò Kutuzov e involontariamente lo colpirono, così
ravvicinato, il bordo ben lavato della cicatrice sulla tempia del comandante supremo, nel
punto dove la pallottola che lo aveva ferito a lzmail gli aveva forato la testa, l'orbita vuota
dell'occhio mancante. «Sì, lui ha il diritto di parlare con tanta calma della morte di questi
uomini!» pensò Bolkonskij.

      «Per questo vi prego di destinarmi a quel distaccamento,» disse.

      Kutuzov non rispose. Sembrava che avesse già dimenticato ciò che aveva detto
poc'anzi, e se ne stava assorto nelle sue riflessioni. Cinque minuti dopo, dondolando
dolcemente sulle molle elastiche della carrozza, Kutuzov si rivolse al principe Andrej.
Sulla sua faccia non c'era traccia d'emozione. Con sottile ironia interrogò il principe Andrej
sui particolari del suo incontro con l'imperatore, sulle reazioni che aveva captato a corte a
proposito degli scontri di Krems e su alcune dame di loro comune conoscenza.



XIV



      Il primo novembre, per mezzo di un suo informatore, Kutuzov aveva ricevuto una
notizia che poneva l'armata al suo comando in una situazione quasi disperata.
L'informatore riferiva che i francesi, passato il ponte di Vienna, si dirigevano con forze
schiaccianti sulla via di collegamento tra Kutuzov e le truppe provenienti dalla Russia. Se
Kutuzov fosse rimasto a Krems, i centocinquantamila uomini di Napoleone l'avrebbero
                                                                                           200
www.writingshome.com
                              Lev Nicolaevic Tolstoj – Guerra e pace


tagliato fuori da tutte le comunicazioni, avrebbero accerchiato la sua esausta armata di
quarantamila uomini ed egli si sarebbe trovato nella situazione di Mack a Ulm. Anche se
avesse deciso di rinunciare a congiungersi con le truppe provenienti dalla Russia, avrebbe
dovuto inoltrarsi senza strade negli sconosciuti territori montuosi della Boemia,
difendendosi da un nemico superiore in forze, e abbandonare ogni speranza di riunirsi a
Buxhöwden. Se poi Kutuzov avesse deciso di ritirarsi sulla strada da Krems a Olmütz per
riunirsi alle truppe provenienti dalla Russia, avrebbe corso il rischio d'esser preceduto su
questa strada dai francesi che avevano passato il ponte di Vienna, e in tal modo di esser
costretto ad accettare battaglia mentre era in marcia, con tutti i bagagli e le salmerie, e per
di più avendo a che fare con un nemico di tre volte superiore che lo cingeva su due lati.

      Kutuzov aveva scelto quest'ultima soluzione.

      I francesi, come aveva riferito l'informatore, attraversato il Danubio a Vienna,
puntavano a marce forzate su Znaim, che si trovava sulla via della ritirata di Kutuzov,
oltre cento miglia più in là, e cioè di gran lunga davanti a lui. Raggiungere Znaim prima
dei francesi significava creare fondate speranze di salvare l'esercito; lasciarsi precedere dai
francesi a Znaim significava esporre con assoluta certezza l'intera armata a un'onta simile
a quella di Ulm, oppure alla rovina totale. Ma precedere i francesi con tutta l'armata era
impossibile. La strada che i francesi seguivano da Vienna a Znaim era più breve e assai
migliore di quella che i russi dovevano percorrere da Krems alla stessa Znaim.

      La notte in cui aveva ricevuto quella notizia, Kutuzov inviò Bagration, sulla sua
destra, con un'avanguardia di quattromila uomini, su per i monti, fra la strada Krems-
Znaim e la strada Vienna-Znaim. Bagration avrebbe dovuto procedere senza sosta e
fermarsi con la faccia rivolta verso Vienna e le spalle a Znaim; poi, se fosse riuscito a
precedere i francesi, avrebbe dovuto cercare di trattenerli per quanto gli era possibile. Dal
canto suo, Kutuzov si stava dirigendo verso Znaim con tutte le salmerie.

      Dopo aver percorso quarantacinque miglia coi soldati affamati e scalzi, senza
strade, attraverso le montagne, durante una notte tempestosa, perdendo un terzo della sua
formazione tra uomini dispersi o attardati lungo il cammino, Bagration riuscì a
raggiungere Hollabrunn, sulla strada Vienna- Znaim, varie ore prima dei francesi che si
avvicinavano a Hollabrunn da Vienna. Kutuzov avrebbe dovuto marciare per altre
ventiquattro ore con le sue salmerie prima di raggiungere Znaim: prima, quindi, di poter
considerare salva l'armata. Di conseguenza, con quattromila soldati affamati ed esausti
Bagration doveva bloccare per ventiquattro ore tutto l'esercito nemico, cosa evidentemente
impossibile. Ma uno strano destino rese possibile l'impossibile. La riuscita dell'inganno
che senza colpo ferire aveva messo il ponte di Vienna nelle mani dei francesi, indusse
                                                                                            201
www.writingshome.com
                              Lev Nicolaevic Tolstoj – Guerra e pace


Murat a cercar d'ingannare allo stesso modo anche Kutuzov. Incontrando sulla strada di
Znaim il debole distaccamento di Bagration, Murat credette che si trattasse dell'intera
armata di Kutuzov. Per essere certo di poterla schiacciare egli attese dunque le truppe
rimaste indietro sulla strada di Vienna, e a tale scopo propose un armistizio di tre giorni
alla condizione che l'uno e l'altro esercito non mutassero la loro posizione e non si
muovessero da dove si trovavano. Murat assicurava che erano già in corso trattative di
pace e che pertanto egli proponeva l'armistizio ad evitare un inutile spargimento di
sangue. Il generale austriaco conte Nostitz, che si trovava agli avamposti, prestò fede alle
parole del parlamentare di Murat e si ritirò, scoprendo il distaccamento di Bagration.
Allora un altro parlamentare si recò allo schieramento russo ad annunciare la stessa
notizia delle trattative di pace e a proporre alle truppe russe un armistizio di tre giorni.
Bagration rispose che non era autorizzato ad accettare o respingere un armistizio, e spedì
il proprio aiutante da Kutuzov, con un rapporto sulla proposta che gli era stata fatta.

      L'armistizio era, per Kutuzov, l'unico mezzo per guadagnar tempo, dar modo di
riposare all'esausto distaccamento di Bagration e far procedere di almeno una tappa verso
Znaim il carreggio e l'artiglieria pesante, il cui movimento era tuttora nascosto ai francesi.
La proposta di armistizio offriva l'unica e inattesa possibilità di salvare l'armata. Dopo
aver ricevuto questa notizia, Kutuzov spedì subito nel campo nemico l'aiutante generale
Wintzingerode che si trovava presso di lui. Non soltanto Wintzingerode doveva accettare
l'armistizio, ma anche proporre le condizioni della capitolazione; nel frattempo Kutuzov
inviò i suoi aiutanti di campo perché affrettassero quanto più possibile il movimento del
carreggio di tutta l'armata sulla strada Krems-Znaim. Esausto e affamato, il distaccamento
di Bagration rimase solo e immobile davanti a un nemico otto volte superiore, a copertura
dei movimenti del carreggio e di tutta l'armata.

      Le aspettative di Kutuzov si avverarono in pieno: sia perché la proposta di una
capitolazione, che non lo impegnava in nulla, dava il tempo di far avanzare almeno una
parte delle salmerie; sia perché l'errore di Murat non avrebbe tardato a rivelarsi. Non
appena Bonaparte, che si trovava a Schönbrunn, a venticinque miglia da Hollabrunn,
ricevette il rapporto di Murat e il progetto d'armistizio e di capitolazione, si avvide
dell'inganno e scrisse a Murat la seguente lettera:

      «Au prince Murat.

      Schönbrunn, 25 brumaire en 1805 - à huit heures du matin.

      Il m'est impossible de trouver des termes pour vous exprimer mon mécontentement. Vous ne
commandez que mon avant-garde et vous n'avez pas le droit de faire darmistice sans mon ordre.

                                                                                          202
www.writingshome.com
                                  Lev Nicolaevic Tolstoj – Guerra e pace


Vous me faites perdre le fruit d'une campagne. Rompez l'armistice sur le champ et marchez à
l'ennemi. Vous lui ferez déclarer que le général qui a signé cette capitulation n'avait pas le droit de
le faire, qu'il n'y a que l'Empereur de Russie qui ait ce droit.

       Toutes les fois cependant que l'Empereur de Russie ratifierait la dite convention, je la
ratifierai; mais ce n'est qu'une ruse. Marchez, détruisez l'armée russe... vous êtes en position de
prendre son bagage e son artillerie.

       L'aide-de-camp de l'Empereur de Russie est un... Les officiers ne sont rien quand ils n'ont
pas de pouvoirs: celui-ci n'en avait point... Les Autrichiens se sont laissés jouer pour le passage du
pont de Vienne, vous vous laissez jouer par un aide-de-camp de l'Empereur.

       Napoléon.»

       Un aiutante di Bonaparte galoppò a spron battuto con questa terribile lettera per
Murat. Non fidandosi dei suoi generali, Bonaparte in persona mosse con tutta la guardia
verso il campo di battaglia, temendo di lasciarsi sfuggire la vittima già pronta. Intanto i
quattromila uomini del distaccamento di Bagration, accesi allegramente i fuochi, si
asciugavano, si scaldavano, cuocevano per la prima volta dopo tre giorni la kaša, senza
sapere né pensare che cosa li aspettasse.



XV



       Alle quattro del pomeriggio il principe Andrej, che aveva insistito nella sua
richiesta a Kutuzov, giunse a Grunt e si presentò a Bagration. L'aiutante di Bonaparte non
era ancora giunto al distaccamento di Murat e la battaglia non era ancora incominciata.
Nel distaccamento di Bagration non si sapeva nulla dell'andamento generale delle cose: si
parlava di pace, ma non si credeva che fosse possibile, si parlava di battaglia ma non si
credeva nell'imminenza della battaglia.

       Bagration, sapendo che Bolkonskij era l'aiutante di campo che il comandante
supremo stimava e amava maggiormente, lo accolse da superiore ma con particolare
attenzione e benevolenza; gli spiegò che presumibilmente quel giorno o l'indomani ci
sarebbe stata battaglia e gli concesse piena libertà di rimanere presso di lui durante la
battaglia o di andare nella retroguardia a controllare il buon ordine della ritirata, «il che
era parimenti molto importante».


                                                                                                   203
www.writingshome.com
                               Lev Nicolaevic Tolstoj – Guerra e pace


       «Del resto, è probabile che per oggi non ci sia battaglia,» disse Bagration, come per
tranquillizzare il principe Andrej.

       «Se costui è uno dei soliti bellimbusti dello stato maggiore in cerca di una
decorazione, avrà modo di procurarsela anche nella retroguardia; se invece vuole stare con
me, faccia pure... potrà esser utile se è un ufficiale valoroso,» pensò Bagration.

       Senza rispondere nulla, il principe Andrej chiese il permesso di ispezionare le
posizioni e di rendersi conto dello schieramento delle truppe, in modo da sapere dove
andare nell'eventualità di qualche incarico. L'ufficiale di servizio del distaccamento, un
bell'uomo vestito con eleganza ricercata, con un anello di brillanti all'indice, che parlava
male ma volentieri il francese, si offrì d'accompagnare il principe Andrej.

       Da tutte le parti si vedevano ufficiali fradici, con le facce cupe, che sembravano
cercare qualcosa; e soldati che portavano via dal villaggio porte, panche e steccati.

       «Vedete, principe, non riusciamo proprio a salvarci da questa gente,» disse
l'ufficiale accompagnatore indicando quegli uomini. «Sono i comandanti che li lasciano
fare. Ecco,» e indicò la tenda piantata dal vivandiere, «si riuniscono qui e non si muovono.
Questa mattina li ho cacciati via tutti: guardate, è piena un'altra volta. Bisogna che ci
avviciniamo, principe, e li spaventiamo un po'. Un minuto solo.»

       «Andiamoci pure, così mi farò dare del formaggio e del pane,» disse il principe
Andrej, che non era ancora riuscito a mangiare.

       «Ma perché non l'avete detto, principe? Vi avrei offerto il mio "pane e sale".»

       Smontarono di cavallo ed entrarono nella tenda del vivandiere. Alcuni ufficiali, con
le facce stanche e arrossate, sedevano a tavola, bevendo e mangiando.

       «Insomma, che significa tutto ciò, signori?» disse l'ufficiale di stato maggiore in tono
di rimprovero, con l'aria di un uomo che ha già ripetuto varie volte la stessa cosa. «Non
potete abbandonare così il vostro posto. Il principe ha ordinato che nessuno resti qui. E
voi, signor capitano in seconda,» si rivolse a un ufficiale d'artiglieria piccolo, magro e
sporco, che davanti ai nuovi venuti si era alzato in piedi senza gli stivali (li aveva dati al
vivandiere perché li mettesse ad asciugare), con i soli calzini, sorridendo in modo non del
tutto naturale. «Insomma, non vi vergognate, capitano Tušin?» proseguì l'ufficiale di stato
maggiore, «mi pare che, come ufficiale d'artiglieria, dovreste dare l'esempio, e invece ve ne
state così senza stivali. Se suona l'allarme, starete proprio bene, senza stivali.» L'ufficiale
sorrise. «Fatemi il piacere di ritornare ai vostri posti, signori, tutti, tutti,» aggiunse poi, in
tono di comando.
                                                                                              204
www.writingshome.com
                                Lev Nicolaevic Tolstoj – Guerra e pace


       Il principe Andrej, guardando il capitano in seconda Tušin, ebbe un involontario
sorriso. Tušin sorrideva in silenzio; appoggiandosi ora su uno ora sull'altro dei suoi piedi
senza scarpe, con i grandi occhi intelligenti e buoni, guardava interrogativamente il
principe Andrej, e l'ufficiale di stato maggiore.

       «I soldati dicono: "scalzi si è più lesti,"» disse il capitano Tušin sorridendo
intimidito, col palese desiderio di passare dalla propria imbarazzante situazione a un tono
di scherzo.

       Ma non aveva ancora finito di parlare, e già aveva compreso che il suo scherzo non
veniva accettato e non era riuscito. Allora si turbò.

       «Fatemi il piacere di andarvene,» disse l'ufficiale di stato maggiore, sforzandosi di
conservare un tono serio.

       Il principe Andrej diede ancora un'occhiata alla piccola figura dell'ufficiale
d'artiglieria. Quella figura aveva un che di singolare: non era affatto soldatesca: era un po'
buffa, anzi, ma straordinariamente simpatica.

       L'ufficiale di stato maggiore e il principe Andrej montarono a cavallo e
proseguirono.

       Inoltratisi oltre il villaggio, sorpassando e incontrando senza posa soldati e ufficiali
dei vari comandi che andavano e venivano, videro alla loro sinistra alcuni trinceramenti
appena scavati, rosseggianti di argilla fresca. Alcuni plotoni di soldati, in camiciotto e
senza giubba nonostante il vento freddo, brulicavano in quei trinceramenti come formiche
bianche; da dietro il terrapieno, buttate senza posa da gente che restava invisibile,
piombavano palate di argilla rossa. Si avvicinarono al trinceramento, lo esaminarono e
proseguirono oltre. Proprio a ridosso della trincea s'imbatterono in alcune decine di
soldati che avvicendandosi di continuo correvano verso quel luogo. Dovettero tapparsi il
naso e spingere i cavalli al trotto per uscire da quell'atmosfera mefitica.

       «Voilà l'agrément des camps, monsieur le prince,» disse l'ufficiale di servizio.

       Sbucarono sul poggio antistante. Da quel monte già si scorgevano i francesi. Il
principe Andrej si fermò e si mise a osservare.

       «Ecco, lì c'è una nostra batteria,» disse l'ufficiale, indicando il punto più elevato; «è
la batteria di quell'originale che se ne stava senza stivali; di là si vede tutto; andiamo,
principe.»


                                                                                            205
www.writingshome.com
                               Lev Nicolaevic Tolstoj – Guerra e pace


       «Vi ringrazio molto, ma ora proseguirò da solo,» disse il principe Andrej
desiderando liberarsi dell'ufficiale, «non incomodatevi, ve ne prego.»

       L'ufficiale rimase indietro, e il principe Andrej si avviò da solo.

       Quanto più procedeva verso il nemico, tanto più ordinato e sereno appariva
l'aspetto delle truppe. Il colmo del disordine e della desolazione il principe Andrej li aveva
trovati prima di Znaim, fra i carri che aveva incontrato al mattino e che si trovavano a
dieci miglia dai francesi. Anche a Grunt si avvertiva una certa ansia, come una paura di
qualcosa. Ma, quanto più il principe Andrej si avvicinava alle linee francesi, tanto più le
nostre truppe apparivano sicure di sé. I soldati erano allineati con i cappotti indosso,
mentre il sergente maggiore e il comandante di compagnia contavano gli uomini
puntando il dito sul petto del soldato capofila e ordinandogli di alzare il braccio; altri
soldati, sparpagliati per tutta la zona, trasportavano legna e sterpaglia e fabbricavano
piccole baracche, ridendo e chiacchierando allegramente. Davanti ai falò sedevano soldati,
vestiti o seminudi, che facevano asciugare camicie e pezze da piedi, oppure
accomodavano gli stivali e i cappotti, o si affollavano intorno ai pentoloni e ai cucinieri. In
una compagnia il rancio era pronto e i soldati guardavano con facce avide i pentoloni
fumanti aspettando l'assaggio che il capocuciniere recava in una ciotola di legno
all'ufficiale seduto su una trave di fronte alla baracca.

       In un'altra compagnia, più fortunata, che aveva ancora una riserva di vodka, i
soldati si stringevano attorno a un sergente maggiore largo di spalle, col volto butterato,
che inclinava un barilotto e versava un po' di liquore nei tappi delle borracce che gli
venivano messi davanti l'uno dopo l'altro. I soldati con espressioni estasiate portavano alla
bocca i tappi delle borracce, ne rovesciavano il contenuto in gola e, sciacquandosi la bocca
e tergendosela con le maniche dei cappotti, si allontanavano dal sergente maggiore con
un'aria più allegra di prima. Tutte le facce erano tranquille, come se tutto succedesse non
al cospetto del nemico, prima di una battaglia nella quale sarebbe rimasta sul terreno
almeno una metà del distaccamento, ma come se si trovassero in patria, in un pacifico
bivacco. Attraversato il reggimento dei cacciatori, fra le file dei granatieri del reggimento
di Kiev, uomini valorosi occupati in quelle stesse faccende pacifiche, il principe Andrej,
non lontano dall'alta baracca, diversa dalle altre, del comandante del reggimento, si trovò
di fronte a un plotone schierato di granatieri davanti al quale giaceva un uomo denudato.
Due soldati lo tenevano e due agitavano delle verghe flessibili, colpendo ritmicamente
quella schiena nuda. Il punito mandava urla innaturali. Un grasso maggiore camminava
davanti al plotone schierato, e senza badare alle grida, diceva in continuazione:


                                                                                           206
www.writingshome.com
                                Lev Nicolaevic Tolstoj – Guerra e pace


       «Per un soldato, rubare è una vergogna: un soldato dev'essere onesto, nobile e
coraggioso: chi deruba un suo compagno, vuol dire che è un uomo senza onore, che è un
farabutto. Ancora, ancora!»

       E continuavano a risuonare i colpi elastici, e quel grido di simulata disperazione.

       Un giovane ufficiale si allontanò dal punito con una espressione di sgomento e di
sofferenza e si volse a guardare con aria interrogativa l'aiutante di campo che passava.

       Raggiunta la prima linea, il principe Andrej si avviò lungo il fronte. La nostra linea
e quella nemica, al fianco sinistro e al fianco destro, erano assai distanziate l'una dall'altra;
ma al centro, nel punto in cui al mattino erano transitati i parlamentari, le linee si
avvicinavano a tal punto che i soldati degli opposti schieramenti potevano vedersi
nitidamente e scambiare perfino delle battute. Oltre ai soldati che tenevano la linea in quel
punto, dall'una e dall'altra parte c'erano molti curiosi che osservavano ridendo quei
nemici, che a loro apparivano strani e ignoti.

       Sin dalle prime ore del mattino, nonostante il divieto di avvicinarsi alle linee, i
comandanti non avevano potuto liberarsi di quei curiosi. I soldati di prima linea, come
persone che mettono in mostra qualcosa di raro, non guardavano più i francesi, ma
facevano le loro osservazioni su chi si avvicinava, e aspettavano il cambio annoiandosi. Il
principe Andrej si fermò a osservare i francesi.

       «Guarda là, guarda...» diceva un soldato a un compagno, indicando un fuciliere
russo insieme a un ufficiale che si era avvicinato alla prima linea e con voce accalorata
parlava fittamente a un granatiere francese. «Senti come chiacchiera! Neanche il francese
riesce a tenergli dietro. Ehi, tu, Sidorov!»

       «Aspetta, sta' a sentire. Accidenti come parla in fretta!» rispose Sidorov che era
considerato un maestro nella lingua francese.

       Il soldato cui accennavano coloro che stavano ridendo era Dolochov. Il principe
Andrej lo riconobbe e si mise ad ascoltare la sua conversazione. Dolochov insieme al suo
comandante di compagnia si era portato sulla linea, proveniente dal fianco sinistro, dove
si trovava il suo reggimento.

       «Su, ancora, ancora!» lo incitava il comandante della compagnia, piegandosi in
avanti e cercando di non perdere nemmeno una di quelle parole per lui incomprensibili.
«Più in fretta, per favore. E lui che cosa dice?»



                                                                                             207
www.writingshome.com
                                Lev Nicolaevic Tolstoj – Guerra e pace


       Dolochov non gli rispose; era trascinato in una calorosa discussione con il
granatiere francese. Naturalmente, e non avrebbe potuto essere altrimenti, parlavano della
campagna in corso. Confondendo i russi con gli austriaci, il francese diceva che i russi si
erano arresi e già ad Ulm avevano cominciato a fuggire. Dolochov ribatteva che i russi non
si erano affatto arresi, e che al contrario avevano battuto i francesi.

       «Abbiamo l'ordine di respingervi, e vi respingeremo,» diceva Dolochov.

       «Badate piuttosto a non farvi acchiappare tutti insieme, voi e i vostri cosacchi,»
rispondeva il granatiere francese.

       Gli spettatori e ascoltatori di parte francese si misero a ridere.

       «Vi faremo ballare come avete ballato al tempo di Suvorov (on vous fera danser),»
disse Dolochov.

       «Qu'est-ce qu'il chante?» domandò un francese.

       «De l'histoire ancienne,» disse un altro, intuendo che si parlava di guerre passate.
«L'Empereur va lui faire voir à votre Souvara, comme aux autres...»

       «Bonaparte...» cominciò Dolochov. Ma il francese lo interruppe.

       «Non c'è nessun Bonaparte: c'è l'imperatore! Sacré nom ...» gridò con rabbia.

       «Che il diavolo se lo porti, il vostro imperatore!»

       E Dolochov uscì in volgari imprecazioni russe, alla maniera di tutti i soldati; poi,
gettandosi il fucile a tracolla, si allontanò.

       «Andiamo, Ivan Lukiè,» disse al comandante di compagnia.

       «Questo sì che si chiama parlare in francese,» cominciarono a dire i soldati in prima
linea. «Ehi tu, Sidorov!»

       Sidorov strizzò l'occhio, e rivolgendosi ai francesi cominciò a farfugliare delle
parole precipitose e incomprensibili:

       «Carì, malà, tafà, safì, mutèr, cascà,» borbottava, sforzandosi di dare intonazioni
espressive alla propria voce.

       «Oh, oh, oh! Ah, ah, ah, ah! Uh! Uh!» Fra i soldati echeggiò uno scroscio di risa così
allegro e spensierato che trasmettendosi spontaneamente attraverso le linee anche ai


                                                                                         208
www.writingshome.com
                                Lev Nicolaevic Tolstoj – Guerra e pace


francesi, dava l'impressione che a partire da questo momento si dovessero scaricare i fucili
e far esplodere le cariche, per poi andarsene al più presto ciascuno a casa sua.

       Ma i fucili restarono carichi, le feritoie delle trincee e delle case continuarono a
guardare innanzi a sé minacciose come prima; e come prima i cannoni, tolti dal loro
affusti, rimasero puntati gli uni contro gli altri.



XVI



       Percorso tutto lo schieramento dal fianco destro al sinistro, il principe Andrej salì
alla batteria dalla quale, secondo l'affermazione dell'ufficiale di stato maggiore, si scorgeva
tutto il campo. Qui egli smontò di cavallo e si avvicinò all'ultimo dei quattro cannoni levati
dagli affusti. Davanti ai cannoni camminava avanti e indietro l'artigliere di guardia, il
quale stava per fermarsi sull'attenti davanti all'ufficiale, ma invece, a un cenno di
quest'ultimo, riprese il suo tedioso moto uniforme. Dietro i cannoni stavano gli avantreni,
e ancor più indietro i pali ai quali erano legati i cavalli, e i falò degli artiglieri. A sinistra,
non lontano dall'ultimo cannone, c'era una capanna nuova, fatta di rami intrecciati, dalla
quale provenivano voci animate di ufficiali.

       In effetti, dalla batteria lo sguardo spaziava su quasi tutto lo schieramento russo e
su buona parte di quello nemico. Proprio di fronte alla batteria, sul profilo della collina
antistante, si scorgeva il villaggio di Schöngraben; più a sinistra e più a destra si vedevano,
in tre punti distinti, fra il fumo dei loro falò, ammassamenti di truppe francesi; il grosso
dei francesi, evidentemente, si trovava dentro il villaggio e al di là della collina. A sinistra
del villaggio, in mezzo al fumo, si discerneva qualcosa che poteva essere una batteria, ma
ad occhio nudo non si riusciva a vedere bene. Il nostro fianco destro era attestato su una
collina abbastanza ripida che dominava la posizione dei francesi. Qui era schierata la
nostra fanteria, alla cui estremità si riconoscevano i dragoni. Al centro, dove era collocata
anche la batteria di Tušin dalla quale il principe Andrej stava osservando lo schieramento,
la discesa o la salita al torrente che ci separava da Schöngraben era resa più facile da un
pendio meno ripido. A sinistra, le nostre truppe si appoggiavano al bosco, dove fumavano
i fuochi della nostra fanteria impegnata a tagliare la legna. La linea dei francesi era più
estesa della nostra ed era chiaro che i francesi potevano facilmente aggirarci da entrambi i
lati. Dietro il nostro schieramento c'era un ripido e profondo burrone che avrebbe
ostacolato la ritirata dell'artiglieria e della cavalleria. Appoggiandosi con i gomiti a un
cannone, il principe Andrej prese di tasca un taccuino e tracciò uno schizzo dello
                                                                                               209
www.writingshome.com
                                 Lev Nicolaevic Tolstoj – Guerra e pace


schieramento. In due punti, col lapis, fece delle note, col proposito di mostrarle a
Bagration. Egli era dell'avviso che, in primo luogo, si dovesse concentrare tutta l'artiglieria
al centro; e, in secondo luogo, fosse opportuno spostare indietro la cavalleria, sull'altro lato
del burrone. Poiché era sempre stato presso il comandante in capo e aveva sempre seguito
i movimenti delle masse e le disposizioni generali, e per di più si dedicava di continuo allo
studio delle battaglie dell'antichità, anche in quell'azione imminente senza volerlo il
principe Andrej immaginava il futuro svolgersi delle operazioni soltanto nelle sue linee
generali. Riusciva a prospettare solo due grandi possibilità: «Se il nemico condurrà
l'attacco sul fianco destro,» si diceva, «il reggimento di granatieri di Kiev e i cacciatori del
Podolsk dovranno mantenere le loro posizioni finché le riserve del centro non li avranno
raggiunti. In questo caso i dragoni possono colpire sul fianco e travolgerli. In caso di
attacco al centro, invece, noi piazziamo su quest'altura il grosso dell'artiglieria e, sotto la
sua copertura, spieghiamo il fianco sinistro e ci ritiriamo, a scaglioni, fino al burrone,»
ragionava fra sé...

          Come sovente accade, durante tutto il tempo in cui era rimasto alla batteria vicino al
cannone, il suo udito era stato colpito dall'incessante vocio degli ufficiali che parlavano
nella capanna, ma senta riuscire a distinguere una sola parola di ciò che stavano dicendo.
A un tratto nel suono delle voci provenienti dalla capanna lo colpì un accento così
appassionato, che suo malgrado si mise in ascolto.

          «No, mio caro,» diceva una voce di timbro gradevole e che al principe Andrej parve
di conoscere, «io dico che se fosse possibile sapere che cosa ci aspetta dopo la morte,
nessuno di noi avrebbe paura di morire. È proprio così, mio caro.»

          Un'altra voce, più giovane, lo interruppe:

          «Sì, ma che tu ne abbia paura o no, in ogni caso alla morte non si scappa.»

          «Ma si ha paura egualmente. Eh, voi, sapienti,» disse una terza voce, di timbro
molto virile, interrompendo tutti e due. «Già, già, voialtri artiglieri siete tanto sapienti,
perché potete sempre portarvi appresso tutto quello che volete: la vostra vodka, la vostra
colazione...»

          E il titolare della voce molto virile, evidentemente un ufficiale di fanteria, scoppiò a
ridere.

          «Però si ha paura,» continuò la prima voce, quella che al principe Andrej pareva di
conoscere. «Hai paura dell'ignoto, ecco come stanno le cose. Hai un bel dire che l'anima se


                                                                                              210
www.writingshome.com
                               Lev Nicolaevic Tolstoj – Guerra e pace


ne andrà in cielo... tanto lo sappiamo che il cielo non esiste, ma esiste semplicemente
l'atmosfera.»

       Di nuovo la voce virile interruppe l'artigliere:

       «Su, offriteci un po' del vostro liquore a base di erbe, Tušin,» disse.

       «Ah, è il capitano senza stivali che era dal vivandiere,» pensò il principe Andrej,
riconoscendo con piacere la gradevole voce che filosofava.

       «Il liquore posso anche offrirlo,» rispose Tušin, «però, poter sapere com'è la vita
futura...» Ma non concluse il discorso.

       In quel momento nell'aria echeggiò un sibilo sempre più vicino, più veloce e
distinto. Poi la granata, come se non avesse finito di dire tutto ciò che doveva, esplose al
suolo a breve distanza dalla baracca proiettando terriccio tutt'intorno con forza disumana.
La terra parve gemere sotto quel colpo inaudito.

       In quello stesso istante dalla capanna emerse per primo il piccolo Tušin con la
piccola pipa stretta in un angolo della bocca. La sua faccia buona e intelligente era pallida.
Dietro di lui sbucò l'uomo della voce virile, un gagliardo ufficiale di fanteria che prese a
correre in direzione della sua compagnia, abbottonandosi la giubba.



XVII



       Il principe Andrej rimase fermo a cavallo presso la batteria, guardando il fumo del
cannone da cui era partita la granata. I suoi occhi spaziarono su tutta la linea. Egli vide che
le masse dei francesi, fino a poco prima immobili, ora erano in agitazione e che in realtà a
sinistra c'era una postazione d'artiglieria. Il fumo sopra di essa non si era ancora dileguato.
Due francesi a cavallo, probabilmente due aiutanti di campo, salivano al galoppo l'altura.
Nella valle, forse per andare a rafforzare le prime linee, si distingueva bene una piccola
colonna del nemico in movimento. Non si era ancora dissipata la fumata del primo tiro,
che apparve una seconda fumata seguita dallo sparo. Era cominciata la battaglia. Il
principe Andrej girò il cavallo e galoppò indietro, verso Grunt, in cerca del principe
Bagration. Dietro di sé udiva il cannoneggiamento farsi più fitto e tuonare più rumoroso.
Evidentemente i nostri avevano incominciato a rispondere. In basso, nel punto dov'erano
passati i parlamentari, echeggiarono dei colpi di fucile.

                                                                                           211
www.writingshome.com
                                Lev Nicolaevic Tolstoj – Guerra e pace


        Lemarrois era appena giunto al galoppo da Murat con la feroce lettera di Bonaparte
e Murat, mortificato, nella speranza di ovviare al suo errore, aveva subito spostato le sue
truppe per colpire il centro e aggirare i due fianchi dei russi, confidando di riuscire a
schiacciare l'insignificante distaccamento che gli stava di fronte ancor prima del calar della
sera e dell'arrivo dell'imperatore.

        «Si comincia! Ci siamo!» pensò il principe Andrej, sentendo il sangue che
cominciava ad affluirgli al cuore. «Ma dove, come prenderà forma la mia Tolone?» pensò.

        Passando fra le stesse truppe che un quarto d'ora prima mangiavano la kaša e
bevevano la vodka, vide dappertutto gli stessi rapidi movimenti dei soldati che si
allineavano e verificavano i fucili; su tutte le facce riconobbe quel senso di eccitazione che
colmava anche il suo cuore. «Si comincia! Ci siamo. È terribile e allegro insieme,» diceva la
faccia d'ogni soldato e ufficiale.

        Prima di giungere alla trincea in costruzione, nella luce serale della fosca giornata
d'autunno, il principe Andrej vide dei cavalieri venirgli incontro. Quello che galoppava in
testa, rivestito di un mantello caucasico e un berretto di pelle d'agnello in testa, cavalcava
un cavallo bianco. Era il principe Bagration. Il principe Andrej si fermò ad aspettarlo. Il
principe Bagration fermò il cavallo. Riconobbe il principe Andrej, gli fece un cenno col
capo, e mentre Bolkonskij gli riferiva ciò che aveva visto, continuò a guardar fisso davanti
a sé.

        Quella stessa espressione: «Si comincia! Ci siamo!» appariva anche sulla vigorosa
faccia bruna, dagli occhi socchiusi, torbidi, sonnacchiosi, del principe Bagration. Il principe
Andrej scrutò con inquieta curiosità quel volto immobile, e avrebbe voluto sapere che cosa
quell'uomo pensava e sentiva, che cosa pensava e sentiva in quel momento. «C'è davvero
qualcosa, dietro quel viso immobile?» si domandava guardandolo. Il principe Bagration
chinò il capo in segno d'assenso alle parole del principe Andrej, e disse: «Bene,» come se
tutto quello che era successo e che gli veniva comunicato fosse né più né meno ciò che egli
aveva previsto. Il principe Andrej parlava in fretta, ansimando per la veloce cavalcata. Il
principe Bagration, col suo accento orientale, parlava invece lentamente, quasi a indicare
che non c'era alcun motivo di affrettarsi. Spinse tuttavia al trotto il suo cavallo nella
direzione della batteria di Tušin, e il principe Andrej si accodò al seguito. Dietro il principe
Bagration cavalcavano l'ufficiale del seguito, l'aiutante di campo particolare del principe,
Žerkov, un ufficiale d'ordinanza, l'ufficiale di stato maggiore di servizio in sella a un bel
cavallo con la coda all'inglese, e un funzionario in abito borghese: un auditore, che aveva
chiesto di assistere alla battaglia per curiosità. L'auditore, un uomo obeso e paffuto, si
guardava attorno con un ingenuo sorriso di gioia, sussultando in cima al suo cavallo, ed
                                                                                            212
www.writingshome.com
                               Lev Nicolaevic Tolstoj – Guerra e pace


era buffo a vedersi, col suo cappotto di lana cammello, seduto com'era su una sella da
soldato delle salmerie, circondato dagli ussari, dai cosacchi e dagli aiutanti di campo.

       «Ecco, vuol vedere la battaglia,» disse Žerkov a Bolkonskij, indicando l'auditore, «e
sta già male di stomaco.»

       «Smettetela, voi,» replicò l'auditore con un sorriso raggiante, ingenuo e al tempo
stesso malizioso, come se lo lusingasse il fatto d'esser motivo di lazzi e come se di
proposito cercasse di apparire più sciocco di quanto fosse in realtà.

       «Très drôle, mon monsieur prince,» disse l'ufficiale di stato maggiore di servizio.
(Sapeva che in francese il titolo di principe si traduce in un certo modo, ma non riusciva
assolutamente a ricordarselo.)

       Nel frattempo tutti si erano avvicinati alla batteria di Tušin e proprio davanti a loro
si schiantò una granata.

       «Cos'è caduto?» domandò l'auditore con un sorriso pieno di candore.

       «Frittelle francesi,» rispose Žerkov.

       «È così che ammazzano, dunque?» domandò l'auditore. «Che spavento!»

       E parve gongolare tutto dal piacere. Aveva appena finito di parlare quando
inaspettatamente echeggiò un sibilo terribile che d'improvviso s'interruppe con un tonfo in
qualcosa di liquido, e sc-ciaff!... il cosacco che cavalcava un po' a destra, dietro l'auditore,
crollò a terra col suo cavallo. Žerkov e l'ufficiale di stato maggiore si piegarono sulle selle e
fecero scostare i cavalli. L'auditore si fermò davanti al cosacco, esaminandolo con attenta
curiosità. Il cosacco era morto, il cavallo si dibatteva ancora.

       Il principe Bagration, socchiudendo gli occhi, si volse a guardare e, resosi conto
della ragione del trambusto, si volse con indifferenza, come a dire: «Non vale proprio la
pena di occuparsi di simili sciocchezze!» Arrestò il cavallo con un gesto elegante da buon
cavaliere, si chinò un poco e riassestò la sciabola che si era impigliata nel mantello. La
sciabola era antica: non di quelle che si portavano a quel tempo. Il principe Andrej ricordò
di aver sentito raccontare che Suvorov in Italia aveva donato la propria sciabola a
Bagration e in quel momento quel ricordo gli tornò particolarmente accetto. Si
avvicinarono a cavallo alla batteria dove si era fermato Bolkonskij per osservare il campo
di battaglia.




                                                                                             213
www.writingshome.com
                                Lev Nicolaevic Tolstoj – Guerra e pace


       «Chi comanda la compagnia?» domandò il principe Bagration a un artificiere che
stava in piedi presso le casse di munizioni.

       Aveva chiesto: «Chi comanda la compagnia?» Ma in sostanza con la sua domanda
intendeva chiedere: «Non avrete mica paura voialtri?» E l'artificiere l'aveva capito.

       «Del capitano Tušin, eccellenza,» gridò con voce allegra, irrigidendosi sull'attenti, il
fulvo artificiere dal volto coperto di efelidi.

       «Già, già,» disse Bagration assorto nei suoi pensieri, e passando accanto agli
avantreni, si avvicinò all'ultimo cannone.

       Nel momento in cui passava, da quel cannone, assordando tutti, echeggiò un colpo,
e nel fumo che ad un tratto avvolse tutto il cannone si videro gli artiglieri che lo
afferravano e, tendendosi nello sforzo, lo spingevano al posto di prima. Enorme, largo di
spalle, il soldato numero uno che teneva lo scovolo, le gambe allargate, fece un balzo
indietro verso la ruota. Con la mano tremante il numero due introdusse la carica nella
canna. Un omino di bassa statura, un po' curvo, l'ufficiale Tušin, corse avanti inciampando
nell'affusto, senza accorgersi del generale e riparandosi gli occhi con la piccola mano:

       «Aggiungi ancora due linee, così andrà bene,» prese a gridare con una vocetta
sottile alla quale si sforzava di conferire un tono baldanzoso che però non si addiceva alla
sua figura. «Il secondo,» squittì. «Spacca, Medvedev!»

       Bagration chiamò l'ufficiale e Tušin, con un movimento timido e impacciato - non
certo come salutano i militari, ma piuttosto come benedicono i sacerdoti - portò tre dita
alla visiera avvicinandosi al generale. Sebbene i pezzi di Tušin fossero destinati a battere
l'avvallamento, egli tirava con proiettili incendiari sul villaggio di Schöngraben che
appariva lì dirimpetto, e di fronte al quale si muovevano grandi masse di soldati francesi.

       Nessuno aveva ordinato a Tušin dove e con che cosa tirare; ed egli, consigliatosi con
il suo sergente Zacharèenko, per il quale provava grande stima, aveva deciso che fosse
opportuno incendiare il villaggio.

       «Bene!» disse Bagration rispondendo al rapporto dell'ufficiale e si mise a
contemplare tutto il campo di battaglia che gli si apriva davanti, continuando ad apparire
assorto nei suoi pensieri.

       I francesi si erano avvicinati soprattutto dal lato destro. Un po' più in basso
dell'altura sulla quale si trovava il reggimento di Kiev, nell'avvallamento del fiumicello si
sentiva un crepitio scrosciante di fucilate che stringeva il cuore; molto più a destra, dietro i
                                                                                            214
www.writingshome.com
                              Lev Nicolaevic Tolstoj – Guerra e pace


dragoni, l'ufficiale del seguito indicò al principe una colonna di francesi che stava
aggirando il nostro fianco. A sinistra l'orizzonte era delimitato da un bosco vicino. Il
principe Bagration ordinò a due battaglioni del centro di andare di rinforzo sulla destra.
L'ufficiale del seguito osò rivolgersi al principe osservando che, se si spostavano quei
battaglioni, i pezzi sarebbero rimasti senza protezione. Il principe Bagration si volse verso
l'ufficiale del seguito e lo guardò in silenzio con occhi inespressivi. Al principe Andrej
sembrò che l'osservazione dell'ufficiale fosse giusta e che in effetti non vi fosse nulla da
obiettarvi. Ma in quel momento sopraggiunse al galoppo un aiutante di campo da parte
del comandante del reggimento che si trovava nell'avvallamento, con la notizia che enormi
masse di francesi avanzavano, che il reggimento era sbaragliato e si ritirava verso i
granatieri del reggimento di Kiev. Il principe Bagration chinò la testa in segno d'assenso.
Tenendo il cavallo al passo si portò sulla destra e inviò il suo aiutante dai dragoni con
l'ordine di attaccare i francesi. Ma l'aiutante ritornò dopo una mezz'ora con la notizia che il
comandante del reggimento dei dragoni si era già ritirato oltre il burrone, perché contro di
esso era stato diretto un fuoco terribile ed egli perdeva uomini senza alcuno scopo, sicché
aveva mandato in tutta fretta dei tiratori nel bosco.

      «Sta bene!» disse Bagration.

      Mentre egli si allontanava dalla batteria, anche a sinistra, nel bosco, si udirono degli
spari, e poiché il fianco sinistro era troppo lontano perché egli potesse giungervi
tempestivamente, il principe Bagration mandò Žerkov a dire al generale anziano, quello
stesso che a Braunau aveva presentato il reggimento a Kutuzov, di ritirarsi il più in fretta
possibile oltre il burrone, dato che probabilmente il fianco destro non sarebbe stato in
grado di trattenere a lungo il nemico. Di Tušin e del battaglione che lo copriva si
dimenticarono. Il principe Andrej aveva ascoltato con grande attenzione il discorso del
principe Bagration con i comandanti e gli ordini che egli aveva impartito, e con stupore si
era accorto che non era stato impartito alcun ordine, e che il principe Bagration si sforzava
soltanto di dare l'impressione che tutto quanto si faceva per necessità, per caso e per
volontà dei singoli comandanti, fosse fatto, se non per suo ordine, almeno in conformità
alle sue intenzioni. Grazie al tatto di cui dava prova il principe Bagration, il principe
Andrej notò che, nonostante la casualità degli eventi e la loro indipendenza dalla volontà
del comandante in capo, la sua presenza agiva in modo straordinario. I comandanti che
giungevano dal principe Bagration con le facce sconvolte diventavano tranquilli; i soldati e
gli ufficiali lo accoglievano con gioia; la sua presenza li rianimava, ed era chiaro che
davanti a lui mostravano tutto il loro valore.



                                                                                           215
www.writingshome.com
                              Lev Nicolaevic Tolstoj – Guerra e pace


XVIII



        Dopo aver raggiunto la quota più alta del nostro fianco destro il principe Bagration
cominciò a scendere verso il basso, dove si udiva la sparatoria tambureggiante e non si
vedeva nulla a causa del fumo della polvere. Più scendevano verso l'avvallamento, più
diminuiva la visuale, mentre più vicina e tangibile si avvertiva la presenza del vero campo
di battaglia. Cominciarono a incontrare dei feriti. Uno di essi, senza chepì, con la testa
sanguinante, rantolava e sputava, mentre due soldati lo trascinavano sostenendolo per le
ascelle. Evidentemente la pallottola l'aveva colpito in bocca o alla gola. Un altro
camminava stoicamente da solo, senza fucile, urlando forte e agitando per l'acuto dolore la
mano dalla quale il sangue sgorgava sul suo cappotto come da una fiasca. Il suo volto
sembrava più spaventato che sofferente. Era stato ferito un minuto prima. Dopo aver
attraversato la strada, cominciarono a scendere per un ripido pendio, lungo il quale
incontrarono una folla di soldati fra i quali qualcuno non era ferito. I soldati salivano la
collina, ansanti, e nonostante la presenza del generale conversavano forte agitando le
braccia. Davanti, nel fumo, si scorgevano le file di cappotti grigi, e un ufficiale, avendo
visto Bagration, corse gridando dietro i soldati che camminavano in folla, esigendo che
tornassero indietro. Bagration si avvicinò a cavallo alle file, lungo le quali, a tratti,
schioccavano rapidi gli spari, soffocando il chiacchiericcio e le grida di comando. L'aria era
impregnata del fumo della polvere. Le facce dei soldati apparivano stravolte, eccitate,
affumicate dalla polvere. Alcuni affondavano le bacchette nei fucili, altri versavano la
polvere sul focone, estraevano le cariche dalle giberne, altri ancora sparavano. Ma contro
chi sparassero, non si vedeva a causa del fumo della polvere che il vento non riusciva a
dissipare. Abbastanza spesso si udivano dei suoni ronzanti e sibilanti, alquanto piacevoli
all'udito. «Cos'è questo?» pensò il principe Andrej avvicinandosi a quella folla di soldati.
«Non è uno schieramento, dal momento che sono ammassati! Non è un attacco, perché
non si muovono; non è un carré, perché non sono disposti come dovrebbero.»

        Il comandante del reggimento, un vecchietto magro, dall'aria fragile, con un sorriso
accattivante e le palpebre che cadevano pesanti sui suoi occhi senili conferendogli un'aria
mite, si avvicinò a cavallo al principe Bagration e lo accolse come un padrone di casa
accoglie un ospite caro. Egli riferì che contro il suo reggimento i francesi avevano sferrato
un attacco di cavalleria, e che sebbene questo attacco fosse stato respinto, il reggimento
aveva perduto più della metà degli uomini. Disse che l'attacco era stato respinto, facendo
ricorso a questo termine militare per qualificare ciò che era accaduto nel suo reggimento;
ma in realtà lui stesso non sapeva che cosa fosse accaduto, in quella mezz'ora, alle truppe

                                                                                          216
www.writingshome.com
                               Lev Nicolaevic Tolstoj – Guerra e pace


affidategli, né poteva affermare con sicurezza se l'attacco fosse stato respinto, o se invece il
suo reggimento fosse stato sbaragliato dall'attacco. Egli sapeva soltanto che all'inizio delle
operazioni, su tutto il suo reggimento avevano preso a cadere palle di cannone e granate,
che poi qualcuno si era messo a gridare: «La cavalleria!» e i nostri avevano cominciato a
sparare. E avevano sparato fino allora: non più contro la cavalleria, che si era nascosta, ma
contro i fanti francesi che erano apparsi nell'avvallamento e sparavano contro i nostri. Il
principe Bagration chinò il capo in segno d'assenso, quasi a dire che tutto questo era
esattamente ciò che egli desiderava e aveva previsto. Rivoltosi all'aiutante, gli ordinò di far
scendere dalla collina due battaglioni del Sesto cacciatori accanto al quale erano passati
poco prima. In quell'istante il principe Andrej fu colpito dal mutamento avvenuto sulla
faccia del principe Bagration. Essa esprimeva quella felice e concentrata risolutezza che è
propria di chi in una giornata di calura è pronto a tuffarsi in acqua e prende l'ultimo
slancio. Dal suo viso erano scomparsi quello sguardo spento e sonnacchioso,
quell'espressione falsamente assorta: gli occhi tondi, duri, da sparviero, guardavano
davanti a sé in modo solenne e un po' sprezzante, senza indugiare su nulla, sebbene nei
movimenti di Bagration fossero rimaste la lentezza e la misurata tranquillità di prima.

       Il comandante del reggimento si rivolse al principe Bagration pregandolo di tornare
indietro, poiché là era troppo pericoloso. «Ve ne prego, eccellenza, per amor di Dio!»
diceva, guardando, per averne una conferma, l'ufficiale del seguito che sfuggiva il suo
sguardo. «Ecco, vedete?» E faceva notare le pallottole che senza posa sibilavano,
cantavano e fischiavano accanto a loro. Parlava con lo stesso tono di preghiera e di
rimprovero col quale un legnaiuolo dice a un signore che mette mano all'accetta: «Noialtri
ci siamo abituati, ma voi vi farete venire i calli sulle mani!» Parlava come se quelle
pallottole non lo potessero colpire, e gli occhi socchiusi conferivano alle sue parole una
portata ancora più convincente. L'ufficiale di stato maggiore si unì alle esortazioni del
comandante del reggimento, ma il principe Bagration non rispondeva; ordinò
semplicemente di cessare il fuoco e di disporsi in modo da lasciar posto ai due battaglioni
sopraggiunti. Mentre parlava, la cortina di fumo che nascondeva la valletta si spostò, come
tirata da una mano invisibile, da destra a sinistra, a causa del vento che si era levato, e
l'altura dirimpetto, con i francesi che vi si muovevano, apparve dinnanzi a loro. Tutti gli
occhi erano involontariamente fissi su quella colonna francese che si avvicinava
muovendosi attraverso il terreno scosceso. Già si vedevano i chepì di pelo dei soldati, si
potevano distinguere gli ufficiali dai fanti, il drappo della bandiera sbattere contro l'asta.

       «Marciano magnificamente,» disse qualcuno al seguito di Bagration.



                                                                                             217
www.writingshome.com
                               Lev Nicolaevic Tolstoj – Guerra e pace


       La testa della colonna aveva già raggiunto il fondo del l'avvallamento. Lo scontro
sarebbe avvenuto dall'altra parte del pendio...

       I resti del nostro reggimento che aveva partecipato all'azione, riordinandosi in fretta
si ritirarono verso destra; dietro di loro, cacciando avanti i più lenti a muoversi,
avanzavano in bell'ordine i due battaglioni del Sesto cacciatori. Non erano ancora
all'altezza di Bagration, ma già echeggiava il passo pesante, solido e cadenzato di quella
massa umana. Sul fianco sinistro, il più vicino a Bagration, marciava un comandante di
compagnia: un uomo aitante, col viso tondo, l'espressione ottusa e felice. Era l'ufficiale
uscito di corsa dalla baracca. Era evidente che in quel momento egli non pensava a nulla,
tranne che a marciare con passo marziale davanti ai superiori. Con l'aria soddisfatta del
soldato a una sfilata, egli procedeva leggero sulle gambe muscolose, come se nuotasse,
tenendosi eretto senza sforzo e distinguendosi per quella leggerezza d'andatura dal passo
pesante dei soldati, cadenzato sul suo. Reggeva lungo la gamba una stretta e sottile
sciabola sguainata, (una piccola sciabola ricurva che non sembrava nemmeno un'arma) e,
volgendosi a guardare ora i superiori, ora dietro di sé, ruotava agilmente su se stesso,
senza perdere il passo, con tutto il suo corpo poderoso. Sembrava che tutte le forze della
sua anima fossero tese allo scopo di sfilare nel modo migliore al cospetto dei superiori; e,
sentendo di adempiere degnamente a questo dovere, egli era felice. «Sinist... Sinist...
Sinist...» pareva ripetere dentro di sé a ogni passo; e su quel ritmo si muoveva, con le facce
diversamente severe, la muraglia delle figure dei soldati appesantite dagli zaini e dai
fucili, come se ognuno di quelle centinaia di soldati proferisse mentalmente ad ogni passo
«Sinist... Sinist... Sinist...» Un grasso maggiore, sbuffando e perdendo il passo, girò intorno
a un cespuglio che gli tagliava la strada; un soldato rimasto indietro, ansimante, con la
faccia spaventata per il suo fallo, raggiunse di corsa la sua compagnia; una palla di
cannone, comprimendo l'aria, volò sopra la testa del principe Bagration e del seguito e,
ritmata su quel «Sinist... Sinist!» si schiantò in mezzo alla colonna. «Serrare le file!»
echeggiò la voce vanitosa del comandante della compagnia. I soldati, descrivendo una
specie di semicerchio, evitavano qualcosa nel punto in cui era caduta la palla: un
sottufficiale, che aveva il posto di capofila, dopo essersi attardato accanto agli uccisi
raggiunse la propria fila, fece un piccolo salto, cambiò piede riprendendo il passo e si
volse indietro con rabbia. «Sinist... sinist... sinist...» pareva di sentire dietro il minaccioso
silenzio e il monotono rumore dei piedi che battevano ritmicamente contro il terreno.

       «Bravi, ragazzi!» disse il principe Bagration.

       «Per lo za-a-a-a-a-aaaar!» echeggiò nelle file. Un soldato accigliato, che marciava a
sinistra, nel gridare volse gli occhi verso Bagration con un'espressione che pareva volesse

                                                                                             218
www.writingshome.com
                                Lev Nicolaevic Tolstoj – Guerra e pace


dire: «Lo sappiamo anche noi.» Un altro, senza volgersi a guardare e come timoroso di
distrarsi, spalancò la bocca, gridò e passò oltre.

        Fu dato l'ordine di fermarsi e di posare gli zaini.

        Bagration percorse le file che gli erano passate davanti e scese da cavallo. Porse le
briglie a un cosacco, si tolse il mantello caucasico, consegnò anche questo, si sgranchì le
gambe e si accomodò il chepì sulla testa. La colonna francese, con gli ufficiali davanti, era
apparsa sotto la montagna.

        «Con l'aiuto di Dio!» esclamò Bagration con voce ferma e asciutta. Si volse per un
istante verso lo schieramento e, agitando leggermente le braccia, con un passo impacciato
da cavallerizzo, quasi mostrando di far fatica si avviò sul terreno diseguale. Il principe
Andrej sentiva che una forza invincibile lo trascinava avanti, e ne provava una grande
felicità.

        I francesi erano ormai vicini. Il principe Andrej, che camminava al fianco di
Bagration, vedeva ormai chiaramente le bandoliere, le spalline rosse, perfino le facce dei
francesi. (Distingueva benissimo un vecchio ufficiale francese che s'inerpicava
faticosamente su per la collina con le gambe arcuate fasciate dalle ghette, afferrandosi ai
cespugli.) Il principe Bagration non diede altri ordini; continuava a camminare in silenzio
davanti alle file. A un tratto tra le file dei francesi crepitò uno sparo, un secondo, un
terzo... e, attraverso tutte le file nemiche scompigliate, si diffuse il fumo e crepitarono le
fucilate. Alcuni dei nostri uomini caddero e, fra loro, l'ufficiale dal viso tondo che
marciava con tanta allegra baldanza. Ma nello stesso istante in cui echeggiava il primo
sparo, Bagration si volse e gridò: «Urrà!»

        «Urrà-à-à!» Un grido prolungato si propagò lungo la nostra linea. Passando oltre il
principe Bagration e incalzandosi l'un l'altro, in folla disordinata ma allegra ed elettrizzata,
i nostri corsero giù per la china dietro i francesi in rotta.



XIX



        L'attacco del Sesto cacciatori assicurò la ritirata del fianco destro. Al centro, l'azione
della dimenticata batteria di Tušin, che era riuscito a incendiare Schöngraben, arrestò
l'avanzata dei francesi. I francesi dovettero spegnere l'incendio propagato dal vento,
dando così ai russi il tempo di ritirarsi. La ritirata del centro attraverso il burrone si svolse
                                                                                              219
www.writingshome.com
                              Lev Nicolaevic Tolstoj – Guerra e pace


caoticamente, in un clamore di voci. Tuttavia, ritirandosi, le unità non si confusero tra loro.
Ma il fronte sinistro, formato dai reggimenti di fanteria di Azov e di Podol'sk e dal
reggimento degli ussari di Pavlograd, che era stato attaccato contemporaneamente, e
aggirato dalle preponderanti forze francesi al comando di Lannes, venne sbaragliato.
Bagration inviò Žerkov dal comandante del fianco destro con l'ordine di ritirarsi senza
indugio.

       Subito, senza nemmeno togliere la mano dalla visiera, Žerkov spronò il cavallo e
partì al galoppo. Ma non appena si fu allontanato da Bagration, le forze lo tradirono. Preso
da un invincibile terrore non poté recarsi là dove c'era pericolo. Avvicinatosi alle truppe
del fianco sinistro, non procedette fin dove si sparava fittamente, ma prese a cercare il
generale e i comandanti dove loro non potevano essere e perciò non trasmise l'ordine.

       Il comando del fianco sinistro spettava per anzianità al comandante dello stesso
reggimento che Kutuzov aveva visitato davanti a Braunau e in cui Dolochov prestava
servizio come soldato semplice. Il comando delle truppe all'estremità del fianco sinistro
era invece affidato al comandante del reggimento di Pavlograd nel quale prestava servizio
Nikolaj Rostov; e questo diede luogo a un equivoco. I due comandanti erano molto irritati
l'uno contro l'altro, e proprio nel momento in cui sul fianco destro già da tempo era in
corso il combattimento e i francesi avevano sferrato l'offensiva, i due ufficiali erano tutti
presi da trattative che avevano il solo scopo di permetter loro di offendersi
reciprocamente. I reggimenti, poi - sia quello di cavalleria, sia quello di fanteria - erano
assai poco preparati alla battaglia che li attendeva. Gli uomini dei reggimenti, dal generale
all'ultimo soldato, non prevedevano il combattimento ed erano intenti a pacifiche
occupazioni, come dar la biada ai cavalli, tra la cavalleria, e a raccogliere la legna in
fanteria.

       «Lui, in ogni modo, essere superiore a me per grado,» diceva il tedesco che
comandava gli ussari, facendosi rosso e rivolgendosi all'aiutante di campo che si era
avvicinato, «e dunque lascialo fare come vuole. Miei ussari io non potere sacrificarli.
Trombettiere! Suona la ritirata!»

       Ma l'azione incalzava. Il cannoneggiamento e la fucileria si fondevano e tuonavano
a destra e al centro; le mantelline francesi dei tiratori di Lannes stavano già passando la
diga del mulino e si stavano schierando di fronte, a due tiri di fucile. Il colonnello che
comandava la fanteria si avvicinò barcollando al suo cavallo, vi montò sopra e, fattosi di
nuovo alto ed eretto nella persona, si recò dal comandante del reggimento di Pavlograd. I
due comandanti si scambiarono inchini assequiosi, celando in cuore la reciproca collera.

                                                                                           220
www.writingshome.com
                               Lev Nicolaevic Tolstoj – Guerra e pace


       «Ve lo ripeto, colonnello,» disse il generale, «in fin dei conti io non posso lasciare la
metà dei miei uomini nel bosco. Vi prego, vi prego, di occupare la posizione e di prepararvi
all'attacco,» ripeté.

       «E io pregare voi di non occuparvi di faccende che voi non riguardare,» rispose il
colonnello, scaldandosi. «Se voi essere della cavalleria...»

       «Io non sono della cavalleria, colonnello, ma sono un generale russo, e se non lo
sapete...»

       «Lo so benissimo, eccellenza,» gridò improvvisamente il colonnello, spronando il
cavallo e facendosi paonazzo. «Voi non volere venire in prima linea? Così vedere che
questa posizione essere insostenibile. Io non voler distruggere mio reggimento per vostro
piaccere.»

       «State dimenticando con chi parlate, colonnello. Io non bado al mio piacere e non
permetterò che si dica una cosa simile.»

       Raccogliendo l'invito del colonnello a una sfida di ardimento, il generale, gonfiando
il petto e aggrottando le sopracciglia, si mosse con lui in direzione della linea, come se
tutto il loro dissenso dovesse risolversi là, in prima linea, sotto i proiettili. Giunsero in
prima linea; varie pallottole volarono sopra di loro ed essi si arrestarono in silenzio. Agli
avamposti non c'era nulla da vedere; era chiaro che la cavalleria non poteva operare in
mezzo a macchie di cespugli e a burroni, e che i francesi stavano aggirando l'ala sinistra. Il
generale e il colonnello si guardarono con espressione severa e significativa, come due
galletti che si preparano alla lotta, aspettando invano qualche sintomo di viltà da parte
dell'avversario. Entrambi superarono la prova. Siccome non c'era nulla da dire e nessuna
delle due parti voleva offrire al nemico il motivo per dire che era stata la prima a sottrarsi
alle pallottole, essi sarebbero rimasti a lungo dov'erano, misurando reciprocamente il
proprio coraggio, se in quel momento nel bosco, quasi dietro di loro, non si fosse udito un
gridare sordo e un crepitio di fucilate. I francesi erano piombati sui soldati che si
trovavano nel bosco a far legna. Gli ussari ormai non potevano più ritirarsi insieme con la
fanteria. Sulla sinistra la prima linea francese li aveva tagliati fuori dalla via della ritirata.
Adesso, per quanto scomoda fosse la posizione geografica, per aprirsi un varco era
necessario attaccare.

       Lo squadrone in cui Rostov prestava servizio fece appena in tempo a montare a
cavallo che si trovò, bloccato, di fronte al nemico. Anche ora, come al ponte sull'Enns, fra
lo squadrone e il nemico non c'era nessuno; e tuttavia, a dividerli, c'era solo quella terribile
linea dell'ignoto e del terrore, simile alla linea che divide i vivi dai morti. Tutti gli uomini
                                                                                              221
www.writingshome.com
                                Lev Nicolaevic Tolstoj – Guerra e pace


avvertivano l'esistenza di questa linea, e si chiedevano, agitati, se l'avrebbero, e come
l'avrebbero passata.

         In prima linea arrivò a cavallo il colonnello, rispose qualcosa con ira alle domande
degli ufficiali e, come una persona che disperatamente non deflette dal suo parere, diede
qualche disposizione. Nessuno disse alcunché di preciso, ma per lo squadrone corse la
voce che l'attacco era imminente. Echeggiò il comando di disporsi per plotoni; poi
sibilarono le sciabole sguainate dai foderi. Nessuno però si muoveva ancora. Le truppe del
fianco sinistro, fanteria e ussari, sentivano che i comandanti stessi non sapevano
esattamente cosa fare, e l'indecisione dei capi contagiò anche le truppe.

         «Che facciano presto! Presto!» pensava Rostov, sentendo che finalmente era venuto
il momento di assaporare il piacere della carica di cui aveva sentito tanto parlare dagli
ussari, suoi compagni.

         «Con l'aiuto di Dio, vagazzi,» risuonò la voce di Denisov, «al tvotto, mavsc!»

         Nella fila di testa ondeggiarono le groppe dei cavalli. Graèik tirò le redini e si mosse
da sé.

         Rostov vedeva a destra le prime file degli ussari, mentre davanti si scorgeva una
striscia scura che lui non poteva identificare con sicurezza, ma che pensava fosse il nemico.
Si udivano spari, in lontananza.

         «Più veloce il tvotto!» tuonò il comando, e Rostov sentì che Graèik inarcava la
groppa, passando al galoppo.

         Indovinava in anticipo i movimenti del cavallo, e si sentiva sempre più allegro.
Notò un albero solitario proprio dinanzi a sé. Prima quell'albero era davanti, lontano, al
centro di quella linea che sembrava così terribile. Ma ecco che l'avevano sorpassata quella
linea; e non solo non c'era nulla di terribile, ma ci si sentiva più allegri ed eccitati. «Ah,
come li sferzerò,» pensava Rostov, stringendo nella mano l'elsa della sciabola.

         «Ur-r-à-a-a!!» tuonarono voci all'intorno.

         «Mi capiti pure qualcuno sottomano,» pensava Rostov, conficcando gli speroni nei
fianchi di Graèik, spronandolo a tutta forza e oltrepassando gli altri. Davanti, il nemico era
già visibile. All'improvviso qualcosa, come una grossa scopa, si abbatté sullo squadrone.
Rostov sollevò la sciabola, pronto a menar fendenti; ma in quello stesso istante il soldato
Nikitenko, il soldato che gli cavalcava davanti, si staccò da lui e Rostov sentì come in
sogno che continuava a galoppare con rapidità innaturale e che al tempo stesso restava
                                                                                             222
www.writingshome.com
                               Lev Nicolaevic Tolstoj – Guerra e pace


dov'era. Da dietro gli venne addosso al galoppo l'ussaro Bondarèuk, che lui ben
conosceva, e lo guardò adirato. Il cavallo di Bondarèuk fece uno scarto e gli passò rasente.

       «Cosa mi succede? Perché non mi muovo? Sono caduto, mi hanno ucciso...» si
domandò e si rispose Rostov, in un lampo. Era solo in mezzo al campo. Invece dei cavalli
in movimento e delle schiene degli ussari vedeva intorno a sé la terra immobile e le
stoppie. Sotto di sé sentiva del sangue tiepido. «No, sono ferito, e il cavallo è stato ucciso.»
Graèik fece per sollevarsi sulle zampe anteriori, ma cadde, schiacciando una gamba al
cavaliere. Dalla testa del cavallo sgorgava sangue. La bestia si dibatteva, non riusciva a
rialzarsi. Rostov volle levarsi in piedi, ma anch'egli cadde. La fibbia si impigliò alla sella.
Dove erano i nostri, dove erano i francesi, non lo sapeva. Intorno non c'era nessuno.

       Liberata la gamba, si alzò in piedi. «Dove, da che parte è, ora, la linea che li
separava così nettamente dal nemico?» si domandava e non poteva rispondere. «Se mi
fosse successo qualcosa di male? Sono cose che capitano... Ma che cosa bisogna fare in casi
del genere?» si domandò, mentre si levava in piedi; e in quel momento sentì che qualcosa
di pesante gli penzolava dal braccio destro intorpidito. La sua mano era diventata un
corpo estraneo. Si guardò il braccio, cercandovi una traccia di sangue. «Ah, ecco
qualcuno,» pensò con gioia, vedendo alcuni uomini che correvano verso di lui. «Loro mi
aiuteranno!» In testa a tutti correva un uomo con uno strano berretto e con la mantellina
azzurra, nero, abbronzato, dal naso aquilino. Seguivano altri due correndo, e poi molti
altri. Uno di loro disse qualcosa di incomprensibile, in una lingua che non era il russo. Fra
altri uomini simili a quei primi, con gli stessi copricapi, c'era un ussaro di Pavlograd. Lo
tenevano per le braccia; dietro di lui qualcuno conduceva per la briglia il suo cavallo.

       «Certo è uno dei nostri, prigioniero... Sì. Prenderanno anche me? E costoro chi
sono?» continuava a pensare Rostov, incapace di credere ai propri occhi. «Possibile che
siano i francesi?» Guardava i francesi che si avvicinavano e, sebbene un istante prima
galoppasse solo per raggiungere quei francesi e farli a pezzi, la loro vicinanza gli sembrava
così spaventosa che ora non riusciva a credere ai propri occhi. «Chi sono? Perché corrono?
Verso di me? Corrono proprio verso di me? Ma perché? Per uccidermi? Uccidere me, a cui
tutti vogliono bene?» Si ricordò dell'amore che avevano per lui sua madre, la famiglia, gli
amici; il proposito dei nemici di ucciderlo gli parve assurdo. «Magari - proprio per
uccidermi!» Per qualche istante rimase fermo, senza muoversi di dov'era e senza
comprendere la propria situazione. Il francese col naso aquilino che precedeva tutti, si era
così avvicinato che già si vedeva l'espressione della sua faccia. E la fisionomia esaltata,
estranea di quell'uomo che correva a grandi passi leggeri verso di lui con la baionetta
inastata, trattenendo il respiro, lo lasciò atterrito. Egli afferrò la pistola, ma, invece di

                                                                                            223
www.writingshome.com
                                Lev Nicolaevic Tolstoj – Guerra e pace


sparare, la scagliò contro il francese e cominciò a correre più in fretta che poteva verso i
cespugli. Non correva col sentimento di dubbio e di lotta con cui s'era inoltrato sul ponte
dell'Enns, ma piuttosto come una lepre inseguita dai cani. Un unico, indistinto timore per
la sua vita così giovane, così felice, dominava tutto il suo essere. Saltando agilmente fra i
solchi dei campi, con lo stesso impeto col quale correva quando giocava a gorelki, adesso
volava per la campagna, volgendo ogni tanto all'indietro la sua faccia pallida, buona,
giovane; e il brivido d'orrore gli percorreva la schiena. «No, meglio non guardare,»
pensava; ma, raggiunti di corsa i cespugli, si volse ancora una volta. I francesi erano
rimasti indietro; inoltre, proprio nel momento in cui egli si girava, quello di testa cessò di
correre e si mise al passo; poi, voltandosi, gridò forte qualcosa al compagno che lo seguiva.
«No, non è quel che credevo,» pensò, «non è possibile che vogliano uccidermi.» Intanto la
sua mano sinistra s'era fatta sempre più pesante, come se vi fosse stato attaccato un peso
da due libbre. Non riusciva più a correre. Anche il francese si fermò e prese la mira.
Rostov strizzò gli occhi e si chinò. Di fianco a lui volò ronzando una pallottola, poi un'altra
ancora. Rostov raccolse le ultime forze, si afferrò la mano sinistra con la destra e raggiunse
di corsa i cespugli. Fra i cespugli c'erano i fucilieri russi.



XX



       I reggimenti di fanteria, colti di sorpresa nel bosco, erano fuggiti allo scoperto e le
compagnie, mescolandosi fra loro, si allontanavano in frotte disordinate. Un soldato in
preda allo spavento pronunciò una parola che in guerra suona terribile e assurda: «Siamo
accerchiati!» E questa parola, unita a un sentimento diffuso di terrore, si trasmise a tutta la
massa.

       «Siamo accerchiati! Ci hanno tagliato fuori! Siamo perduti!» gridavano le voci dei
fuggitivi.

       Nello stesso istante in cui udì la sparatoria e le grida alle sue spalle il comandante
capì che al suo reggimento era accaduto qualcosa di terribile, e il pensiero che lui, un
ufficiale esemplare, con tanti anni di servizio, di nulla colpevole, potesse venire incolpato
dai superiori di negligenza o di incapacità, lo colpì a tal punto che subito, dimenticandosi
del riottoso colonnello di cavalleria e della propria dignità di generale, e dimenticando
soprattutto il pericolo e l'istinto di conservazione, si aggrappò all'arcione della sella,
spronò il cavallo e galoppò verso il reggimento sotto una grandine di pallottole che gli
cadevano intorno, e per fortuna non lo colpirono. Desiderava una cosa sola: rendersi conto
                                                                                           224
www.writingshome.com
                               Lev Nicolaevic Tolstoj – Guerra e pace


di cosa stesse accadendo, portare aiuto e rimediare ad ogni costo lo sbaglio, se pur da
parte sua c'era stato sbaglio, e non essere colpevole, lui che aveva prestato servizio per
ventidue anni, lui che era sempre stato un ufficiale irreprensibile ed esemplare.

       Dopo esser passato al galoppo e senza danno attraverso i francesi, s'inoltrò verso il
campo dietro il bosco attraverso il quale i nostri fuggivano e, ignorando i comandi,
discendevano verso la valle. Era sopravvenuta quella fase di esitazione morale che decide
le sorti delle battaglie: quelle folle scompigliate di soldati avrebbero ascoltato la voce del
loro comandante o, volgendosi a guardarlo, avrebbero continuato a fuggire? Nonostante il
grido disperato del comandante del reggimento, che prima suonava così temibile alle
orecchie dei soldati, nonostante la faccia furibonda, paonazza e stravolta del comandante e
la vista della sua sciabola sguainata, i soldati continuavano a fuggire, a vociare fra loro, a
sparare in aria, e non ubbidivano ai comandi. L'esitazione morale che decide le sorti delle
battaglie qui si risolveva a favore della paura.

       Con la gola irritata dal gridare e dal fumo della polvere, il generale cominciò a
tossire e si fermò, disperato. Tutto sembrava perduto; ma in quel momento i francesi che
incalzavano i nostri, d'improvviso, senza apparente motivo presero a retrocedere,
scomparvero dalla radura del bosco, e nel bosco apparvero i fucilieri russi. Era la
compagnia di Timochin, l'unica che si fosse mantenuta compatta nel bosco e che ora,
appostatasi in un fossato inaspettatamente aveva attaccato i francesi. Timochin si avventò
sui francesi con un urlo così disperato, si lanciò loro addosso con una così folle ed ebbra
risolutezza, armato soltanto della sua piccola sciabola, che i francesi, prima ancora di
potersi riavere dalla sorpresa, gettarono le armi e si diedero alla fuga. Dolochov, che
correva a fianco di Timochin, uccise a bruciapelo un francese, e per il primo agguantò per
il bavero un ufficiale, che si arrese. I russi in fuga tornarono sui loro passi, i battaglioni si
riordinarono e i francesi, che erano stati prossimi a tagliare in due lo schieramento del
fianco sinistro, momentaneamente vennero respinti. Le unità di riserva fecero in tempo ad
affluire e i fuggitivi si fermarono.

       Il comandante del reggimento era vicino al ponte insieme al maggiore Ekonomov e
vedeva sfilare le compagnie che si ritiravano, quando gli si avvicinò un giovane soldato,
gli afferrò la staffa e quasi gli cadde addosso. Il soldato indossava un cappotto di panno
azzurrognolo da borghese, non aveva zaino né chepì; aveva la testa bendata e portava a
tracolla una cartuccera francese. Fra le mani teneva una sciabola da ufficiale. Era pallido,
ma i suoi occhi celesti fissavano sfrontatamente il comandante del reggimento e la sua
bocca era atteggiata al sorriso. Sebbene il comandante fosse occupato a dar ordini al
maggiore Ekonomov, non poté non fare attenzione a quel soldato.

                                                                                             225
www.writingshome.com
                              Lev Nicolaevic Tolstoj – Guerra e pace


       «Eccellenza, ecco due trofei,» disse Dolochov, indicando la sciabola francese e la
cartucciera. «Ho fatto prigioniero un ufficiale. Ho fermato una compagnia...» Dolochov
ansimava per la stanchezza, parlava con voce spezzata. «Tutta la compagnia può
testimoniarlo. Vi prego di ricordarvene, eccellenza!»

       «Bene, bene,» disse il comandante del reggimento, e si rivolse al maggiore
Ekonomov.

       Ma Dolochov non si allontanò; slegò il fazzoletto, se lo strappò dalla testa e mostrò
il sangue raggrumato fra i capelli.

       «È una ferita di baionetta, io sono rimasto in prima linea. Ricordatevene,
eccellenza.»



       La batteria di Tušin era stata dimenticata, e solo alla fine del combattimento,
continuando a udire i cannoni che sparavano al centro, il principe Bagration mandò
l'ufficiale di stato maggiore di servizio e poi anche il principe Andrej per ordinare alla
batteria di ritirarsi al più presto. Le truppe di copertura poste a difesa del battaglione di
Tušin se n'erano già andate a metà dell'azione, per ordine di qualcuno; ma la batteria
aveva continuato a far fuoco, e non era stata catturata dai francesi soltanto perché il
nemico non poteva immaginare che quei quattro cannoni fossero così temerari da
seguitare a sparare senza essere protetti da nessuno. Al contrario, dall'energia con cui la
batteria operava, esso aveva supposto che lì, al centro, fossero concentrate le forze
principali dei russi: infatti per due volte aveva cercato di attaccare quel punto, e tutt'e due
le volte era stato respinto dal tiro a mitraglia di uno di quei quattro cannoni isolati,
piazzati sull'altura.

       Il principe Bagration si era allontanato da poco, quando Tušin riuscì ad appiccare il
fuoco a Schöngraben.

       «Guarda che confusione! Brucia! Che fumo! Bel colpo! Magnifico! Guarda il fumo, il
fumo!» esclamavano i serventi, animandosi.

       Tutti i pezzi tiravano senza bisogno di comandi in direzione dell'incendio. Come
per attizzarlo, a ogni tiro che partiva, i soldati gridavano: «Bel colpo! Ecco, ecco, così!
Guarda là... Magnifico!» L'incendio, propagato dal vento, si estendeva con rapidità. Ora le
colonne francesi che si erano spinte al di qua del villaggio, tornavano indietro; ma, quasi
per vendicarsi di questo insuccesso, a un certo punto il nemico piazzò a destra del
villaggio dieci cannoni e cominciò a far fuoco contro Tušin.
                                                                                           226
www.writingshome.com
                               Lev Nicolaevic Tolstoj – Guerra e pace


       In preda al giubilo infantile suscitato dall'incendio e alla frenesia del tiro fortunato
contro i francesi, i nostri artiglieri si accorsero della batteria solo quando due granate e
subito dopo altre quattro, piombarono in mezzo ai cannoni e una atterrò due cavalli,
mentre un'altra portò via una gamba a un conducente dei cassoni. Tuttavia l'animazione,
ormai radicata negli spiriti, non s'indebolì, ma mutò solamente lo stato d'animo. I cavalli
furono sostituiti con altri dell'affusto di riserva, i feriti raccolti e i quattro pezzi rivolti
contro la batteria di dieci cannoni. Un ufficiale, collega di Tušin, era stato ucciso all'inizio
della battaglia e dei quaranta uomini di servizio ai cannoni diciassette erano fuori
combattimento; ma gli artiglieri continuavano ad essere allegri e animati. Per due volte
videro in basso, vicino a loro, i francesi, e fecero fuoco a mitraglia contro di essi.

       Il piccolo ufficiale, dai movimenti goffi e impacciati, chiedeva di continuo al suo
tenente ancora una pipetta per compenso, come diceva lui; poi, facendone cadere la brace,
correva avanti e, facendosi schermo con la piccola, gracile mano, guardava i francesi.

       «Forza, ragazzi!» diceva come in un ritornello, e lui stesso afferrava le ruote dei
cannoni, allentava le viti.

       In mezzo al fumo, assordato dai colpi incessanti che ogni volta lo facevano
sussultare, senza mai levarsi di bocca la sua pipa, Tušin correva da un pezzo all'altro, ora
aggiustando il tiro, ora contando le cariche, ora disponendo il cambio dei cavalli uccisi e
feriti, o gridando ordini con la sua vocetta debole, sottile e irresoluta. La sua faccia si
animava sempre più. Solo quando gli uccidevano o gli ferivano gli uomini, egli si
accigliava e, distogliendo lo sguardo dall'ucciso, gridava furibondo rivolto agli uomini
che, come sempre, indugiavano a sollevare il ferito o il cadavere. I soldati, per la maggior
parte bei ragazzi robusti (molto più alti e più larghi di spalle del loro ufficiale, come
sempre avviene nelle unità d'artiglieria), come bambini in una situazione imbarazzante
guardavano tutti il loro comandante, e l'espressione che assumeva il suo volto
immancabilmente si rispecchiava sulle loro facce.

       A causa di quel terribile boato, del frastuono, della necessità di vigilare e di agire,
Tušin non sentiva il minimo sgradevole senso di paura, e il pensiero che avrebbero potuto
ucciderlo o ferirlo gravemente non gli passava nemmeno per la testa. Al contrario, sentiva
crescere sempre più forte, dentro di sé, una sensazione d'allegria. Gli sembrava che dal
momento in cui aveva visto il nemico e aveva tirato il primo colpo fosse passato molto
tempo, che fosse accaduto addirittura il giorno prima, e che quel tratto di terreno sul quale
si trovava gli fosse noto da molto tempo, come un luogo a lui familiare. Sebbene si
ricordasse di tutto, ponderasse tutto, facesse tutto ciò che avrebbe fatto il migliore degli

                                                                                            227
www.writingshome.com
                                Lev Nicolaevic Tolstoj – Guerra e pace


ufficiali nella sua situazione, egli era in preda a una sorta di delirio febbrile, simile
all'ebbrezza.

       Il tuonare dei suoi cannoni, che da ogni parte lo assordava, il sibilo e lo scoppio
delle granate nemiche, la vista dei serventi sudati e trafelati che si affannavano intorno ai
pezzi, la vista del sangue degli uomini e dei cavalli, la vista dei pennacchi di fumo che si
levavano dalle batterie nemiche (dopo i quali una palla di cannone volava e ricadeva su un
uomo, su un cannone o su un cavallo), tutte queste sensazioni avevano creato a poco a
poco nella sua testa un mondo fantastico, tutto suo, che in quel momento gli dava un
senso di voluttà. Nella sua immaginazione i cannoni nemici non erano cannoni, ma piccole
pipe dalle quali un fumatore invisibile emetteva fumo a rade volute.

       «Guarda, guarda: ha tirato un'altra boccata,» disse Tušin fra sé mentre dalla
montagna si levava una nube di fumo che il vento sfilacciava e trasportava verso sinistra;
«adesso aspettiamo che arrivi la palla, poi penseremo noi a rimandarla indietro.»

       «Cosa ordinate, eccellenza?» domandò l'artificiere che gli stava molto vicino e
l'aveva sentito borbottare qualcosa.

       «Niente, una granata in arrivo...» rispose lui.

       «Su, adesso tocca alla nostra Matvevna,» diceva fra sé.

       Nella sua fantasia chiamava Matvevna il cannone di modello antico posto
all'estremità della sua batteria. I francesi accanto ai loro pezzi li chiamava «le formiche». Il
numero uno del secondo pezzo, un bel giovane, gran bevitore, era in quel suo mondo
fantastico «lo zio»; Tušin guardava a lui più spesso che agli altri e provava piacere a ogni
suo movimento. Il rumore della fucileria che, a valle, ora si spegneva, ora andava di nuovo
rafforzandosi, nella sua fantasia era il respiro di qualcuno. Ed egli tendeva l'orecchio
all'affievolirsi e al riaccendersi di quei rumori.

       «Ecco, ecco che respira di nuovo,» diceva tra sé.

       Quanto a se stesso, immaginava di essere un uomo poderoso, di statura gigantesca,
che brandiva con le mani le palle da cannone e le scaraventava contro i francesi.

       «Su, Matvevna, su mammina cara, non ci tradire!» stava dicendo, mentre si scostava
dal cannone che stava per sparare; quando sopra la sua testa risuonò una voce estranea,
sconosciuta:

       «Capitano Tušin! Capitano!»

                                                                                            228
www.writingshome.com
                               Lev Nicolaevic Tolstoj – Guerra e pace


      Tušin si guardò intorno, spaventato. Era l'ufficiale di stato maggiore che lo aveva
cacciato via da Grunt. Con voce ansante adesso gli gridava:

      «Che fate, siete impazzito? Vi è stato ordinato due volte di ritirarvi, e voi...»

      «Ma perché ce l'hanno con me? pensava Tušin guardando timoroso il superiore.

      «Io... niente...» disse, portando due dita alla visiera. «Io...»

      Ma il colonnello non poté terminare ciò che avrebbe voluto dire. Una palla gli volò
così vicino da costringerlo ad abbassare la testa reclinandosi sulla groppa del cavallo.
Tacque; poi, quando stava di nuovo per dire qualcosa, un'altra granata lo interruppe.
Allora voltò il cavallo e galoppò via.

      «Ritirarsi! Ritirarsi tutti!» gridò, ormai lontano.

      I soldati scoppiarono a ridere. Un minuto dopo giunse un aiutante di campo con lo
stesso ordine.

      Era il principe Andrej. La prima cosa che vide, sbucando sul terreno occupato dai
cannoni di Tušin, fu un cavallo staccato dall'avantreno: aveva una zampa spezzata e
nitriva vicino ai cavalli attaccati. Dalla zampa il sangue sgorgava come da una polla. Fra
gli avantreni giacevano i corpi di parecchi morti. Mentre si avvicinava a cavallo, sopra di
lui volavano l'una dopo l'altra le granate, ed egli sentì un tremito nervoso corrergli per la
schiena. Ma la sola idea che potesse aver paura bastò a rinfrancarlo. «Io non posso aver
paura,» pensò e scese lentamente da cavallo in mezzo ai cannoni. Trasmise l'ordine e non
si allontanò dalla batteria. Decise di far togliere lui stesso i cannoni e di sgombrare la
posizione. Camminando in mezzo ai cadaveri e sotto il fuoco micidiale dei francesi
provvide a far smistare i pezzi.

      «Poco fa è venuto un superiore, ma se l'è svignata in fretta,» disse l'artificiere al
principe Andrej, «non ha fatto come vossignoria.»

      Il principe Andrej non diceva nulla a Tušin. Erano tutti e due così occupati che non
parevano nemmeno vedersi. Quando, dopo aver caricato sugli avantreni i due cannoni
ancora servibili, mossero giù per il pendio (un cannone fracassato e un obice vennero
abbandonati), il principe Andrej in sella al suo cavallo si avvicinò a Tušin.

      «Ebbene, arrivederci,» disse, porgendo la mano a Tušin.

      «Arrivederci, carissimo,» rispose Tušin. «Arrivederci, caro amico,» ripeté fra le
lacrime che, ad un tratto, chissà perché, gli erano sgorgate dagli occhi.
                                                                                          229
www.writingshome.com
                                 Lev Nicolaevic Tolstoj – Guerra e pace




XXI



       Il vento era caduto; nuvole nere gravavano sul campo di battaglia, fondendosi
all'orizzonte col fumo della polvere. Calava la notte, cosicché in due punti dell'orizzonte il
bagliore degli incendi risaltava, più vivo. Il cannoneggiamento era più debole, ma il
crepitio dei fucili alle spalle e a destra echeggiava anche più fitto e più vicino di prima.
Quando Tušin con i suoi pezzi, aggirando i feriti e rischiando a ogni passo di calpestarli,
uscì dal raggio del fuoco e arrivò in fondo all'avvallamento, lo accolsero i comandanti e gli
altri ufficiali, e fra questi l'ufficiale di stato maggiore e Žerkov, che due volte era stato
mandato e neanche una volta era arrivato alla batteria di Tušin. Tutti costoro, parlando
insieme, si misero a dargli e a trasmettergli ordini sul come e dove andare, e a fargli
osservazioni e rimproveri. Tušin non dava ordini e cavalcava in silenzio dietro tutti in
sella al suo ronzino d'artiglieria, timoroso di parlare perché ad ogni parola, e senza sapere
il perché, era pronto a mettersi a piangere. Sebbene fosse stato dato ordine di abbandonare
i feriti, molti di loro si trascinavano dietro le truppe e invocavano un posto sui cannoni.
Quello stesso baldanzoso ufficiale di fanteria che prima della battaglia era sbucato fuori
dalla baracchetta di Tušin, adesso era deposto sull'affusto della Matvevna con una
pallottola nel ventre. A valle, un pallido junker degli ussari, che si reggeva una mano con
l'altra, si accostò a Tušin e chiese di farlo salire.

       «Capitano, per amor di Dio, sono contuso a una mano,» disse timidamente. «Per
amor di Dio, non posso camminare. Per amor di Dio!»

       Si capiva che lo junker aveva già chiesto ad altri di salire su un traino e ne aveva
avuto un rifiuto. Egli supplicava con voce querula e compassionevole.

       «Date ordine di farmi salire, per amor di Dio.»

       «Fatelo salire, fatelo salire,» disse Tušin. «Tu, zio, stendigli un pastrano,» disse,
rivolgendosi al suo soldato prediletto. «Ma dov'è l'ufficiale ferito?»

       «L'hanno abbandonato: era morto,» rispose qualcuno.

       «Fatelo salire. Salite, caro, sedetevi. Stendigli un pastrano, Antonov.»

       Lo junker era Rostov. Si reggeva una mano con l'altra. Era pallido, e la mascella
inferiore gli tremava, scossa da un fremito febbrile. Lo fecero salire sulla Matvevna, lo

                                                                                          230
www.writingshome.com
                               Lev Nicolaevic Tolstoj – Guerra e pace


stesso cannone dal quale era stato scaricato l'ufficiale morto. Il pastrano che gli adagiarono
sotto era macchiato di sangue, e Rostov se ne macchiò i calzoni e le mani.

       «Cos'è, siete ferito, colombella?» disse Tušin, avvicinandosi al cannone su cui si
trovava Rostov.

       «No, contuso.»

       «Perché allora c'è sangue sull'affusto?»

       «È il sangue dell'ufficiale, eccellenza,» rispose un artigliere, tergendo il sangue con
la manica del pastrano e come scusandosi per la scarsa pulizia del cannone.

       A gran fatica, con l'aiuto della fanteria, i cannoni furono trainati su per la collina.
Poi, raggiunto il villaggio di Gunthersdorf, fecero sosta. Era già così buio, che a dieci passi
di distanza, non si distinguevano le divise dei soldati. La sparatoria cominciò a diradarsi.
All'improvviso, sulla destra, a poca distanza risuonarono di nuovo grida e fucilate. Nel
buio si distingueva il bagliore degli spari. Era l'ultimo attacco dei francesi, al quale
rispondevano i nostri appostati nelle case del villaggio. Di nuovo tutti si precipitarono
fuori del villaggio, ma i cannoni di Tušin non potevano più esser schierati in linea,
cosicché gli artiglieri, Tušin e Rostov restarono a guardarsi in silenzio, in attesa di subire la
loro sorte. Poi gli spari cominciarono a diminuire e da una strada laterale sbucarono dei
soldati che parlavano animatamente.

       «Sei sano, Petrov?» domandava uno.

       «Gliele abbiamo date di santa ragione, caro mio. Adesso non si faranno più vedere,»
diceva un altro.

       «Non si vede niente. Hai visto che se le davano fra loro? Non si vede nulla: è buio,
ormai. Non c'è qualcosa da bere?»

       I francesi erano stati respinti un'ultima volta. E di nuovo nell'oscurità più completa,
i pezzi di Tušin, circondati come da una cornice dalla fanteria vociante, ripresero a
procedere alla cieca.

       Era come se nelle tenebre scorresse un fiume cupo, invisibile, sempre nella
medesima direzione, con un mormorio misto di bisbigli, di voci, del rumore secco degli
zoccoli e delle ruote. In quel sordo rumore, in mezzo a tutti gli altri suoni, emergevano i
gemiti e le voci dei feriti nell'oscurità della notte. Sembrava che i loro gemiti riempissero
tutto il buio che circondava le truppe. Quei lamenti e l'oscurità della notte parevano

                                                                                             231
www.writingshome.com
                              Lev Nicolaevic Tolstoj – Guerra e pace


fondersi in una cosa sola. Dopo qualche tempo, nella folla in movimento si produsse
un'agitazione. Qualcuno era passato con il seguito su un cavallo bianco, e passando aveva
detto qualcosa.

       «Che cos'ha detto? Dove si va, adesso? Ci fermiamo? Ci ha fatto degli elogi?» Da
ogni parte risuonavano ansiose domande; e poi l'intera moltitudine in movimento
cominciò a serrarsi su se stessa (evidentemente i primi si erano fermati) e si diffuse la voce
che era stato dato l'ordine di arrestarsi. Tutti si fermarono, lì dove si trovavano, in mezzo
alla strada melmosa.

       Vennero accesi dei fuochi e il brusio si fece più intenso. Il capitano Tušin, dopo
essersi occupato della sua compagnia, inviò un soldato in cerca di un posto di medicazione
o un medico per lo junker e sedette al margine della strada, accanto al fuoco acceso dai
soldati. Anche Rostov si trascinò accanto al fuoco. Un tremito convulso, di freddo, di
dolore, gli scuoteva tutto il corpo. Aveva sonno, ma non riusciva ad addormentarsi per il
dolore tormentoso alla mano intorpidita, per la quale non trovava una posizione acconcia.
Ora chiudeva gli occhi, ora guardava il fuoco che gli sembrava d'un rosso ardente, oppure
fissava la figura fragile e curva di Tušin, seduto alla turca di fianco a lui. I grandi occhi
buoni e intelligenti di Tušin lo fissavano con simpatia e compassione. Rostov capiva che
Tušin con tutta l'anima avrebbe voluto aiutarlo, ma non poteva.

       Da ogni parte si udivano i passi e il parlottare di uomini che transitavano a piedi e a
cavallo, della fanteria che si andava accampando lì attorno. I rumori delle voci, dei passi, e
degli zoccoli dei cavalli che sguazzavano nel fango, il vicino e lontano crepitare della legna
si fondevano in unico fluttuante ronzio.

       Ora non scorreva più, come prima, nell'oscurità un fiume invisibile: era un mare
fosco che si placava e fremeva dopo la tempesta. Rostov guardava e ascoltava senza
rendersi conto di ciò che succedeva intorno a lui. Un soldato di fanteria si accostò al fuoco,
si accoccolò sulle gambe, protese le mani sul fuoco e voltò la faccia.

       «Posso restare, vossignoria?» domandò a Tušin. «Ho perduto la mia compagnia,
non so nemmeno dove sia. Che guaio!»

       Insieme al soldato si era avvicinato al fuoco anche un ufficiale di fanteria che aveva
una guancia bendata. Rivolgendosi a Tušin, gli aveva chiesto che ordinasse di spostare un
poco i cannoni per lasciar passare un carro. Dopo il comandante di compagnia si
avvicinarono al fuoco due soldati. Si insultavano e si azzuffavano furibondi, lottando per
il possesso di uno stivale.

                                                                                          232
www.writingshome.com
                              Lev Nicolaevic Tolstoj – Guerra e pace


       «Come no? Sei stato tu a raccoglierlo! Sentilo, il fratacchione!» gridava uno dei due
con voce rauca.

       Poi si avvicinò un soldato magro e pallido, il collo fasciato da una pezza da piedi
insanguinata, e con voce rabbiosa chiese un po' d'acqua agli artiglieri.

       «Dovrei morire come un cane, forse?» diceva.

       Tušin ordinò che gli dessero dell'acqua. Poi venne un soldato allegro che chiedeva
del fuoco per la fanteria.

       «Un focherello ben caldo per la fanteria! Buon riposo, compaesani, e grazie tante
per il fuoco; ve lo restituiremo con l'interesse,» disse, portando chissà dove nell'oscurità un
tizzone ardente.

       Dopo, accanto al fuoco passarono altri quattro soldati che trasportavano qualcosa di
pesante su un pastrano. Uno inciampò.

       «Maledetti, guarda se devono mettere la legna in mezzo alla strada,» brontolò.

       «È morto. A che scopo portarcelo appresso?» disse un altro di loro.

       «Già, se dipendesse da voi...»

       E scomparvero nell'oscurità con il loro carico.

       «Ebbene? Fa male?» domandò Tušin a Rostov con un bisbiglio.

       «Sì, fa male.»

       «La signoria vostra è chiamata dal generale! È qui nella capanna,» disse un
artigliere avvicinandosi a Tušin.

       «Subito, caro.»

       Tušin si alzò e si allontanò dal fuoco abbottonandosi il cappotto e passandosi le
mani nei capelli.

       Non lontano dal falò degli artiglieri, in una capanna preparata apposta per lui, il
principe Bagration cenava parlando con alcuni comandanti di unità che si erano riuniti
presso di lui. C'era il vecchietto con gli occhi semichiusi che rosicchiava avidamente un
osso di montone; il generale con ventidue anni di servizio irreprensibile, rosso in faccia a
causa del pasto e di un bicchierino di vodka; l'ufficiale di stato maggiore con le iniziali


                                                                                           233
www.writingshome.com
                               Lev Nicolaevic Tolstoj – Guerra e pace


sull'anello; Žerkov che sbirciava tutti con aria inquieta, e il principe Andrej, pallido, con le
labbra serrate e uno scintillio febbrile nello sguardo.

       Nella capanna c'era, appoggiata in un angolo, la bandiera catturata ai francesi;
l'auditore, palpava il tessuto della bandiera con espressione ingenua; perplesso scuoteva il
capo, forse perché la vista di quella bandiera davvero lo interessava, o forse perché gli
pesava, affamato com'era, guardare quella tavola alla quale si stava mangiando, e dove,
d'altra parte, non c'era posto per lui. In un'altra capanna si trovava il colonnello francese
preso prigioniero dai dragoni, circondato dai nostri ufficiali che lo esaminavano con
curiosità. Il principe Bagration ringraziava i vari comandanti e li interrogava sui
particolari della battaglia e sull'entità delle perdite. Il comandante del reggimento che a
Braunau era stato ispezionato da Kutuzov riferiva al principe che, non appena cominciata
la battaglia, lui era indietreggiato dal bosco, aveva raccolto gli uomini che erano stati
mandati a raccoglier legna e, fattili sfilare davanti a sé con due battaglioni aveva attaccato
alla baionetta e aveva travolto i francesi.

       «Appena ho visto, eccellenza, che il primo battaglione era sbandato, mi sono messo
sulla strada e ho pensato: "Farò passare costoro e poi accoglierò il nemico con un fuoco di
fila." E così ho fatto.»

       Il comandante del reggimento aveva desiderato a tal punto compiere questa azione,
e rimpiangeva talmente di non esservi riuscito, da sembrargli che tutto si fosse svolto
esattamente così. E poi, chissà che non fosse veramente accaduto? Era forse possibile
capire, in quella baraonda, che cosa era successo e che cosa no?

       «A proposito, devo far notare a vostra eccellenza,» proseguì, ricordandosi del
colloquio di Dolochov con Kutuzov e del suo ultimo incontro con il degradato, «che
l'ufficiale degradato Dolochov ha preso prigioniero sotto i miei occhi un ufficiale francese
e si è particolarmente distinto.»

       «Proprio allora, eccellenza, ho veduto la carica del reggimento di Pavlograd,»
intervenne Žerkov guardandosi attorno con inquietudine; quel giorno Žerkov non aveva
visto affatto gli ussari, ma ne aveva semplicemente udito parlare da un ufficiale di
fanteria. «Hanno travolto due quadrati, eccellenza.»

       Alle parole di Žerkov qualcuno sorrise, aspettandosi da lui, come sempre, qualche
battuta; ma poi, accorgendosi che quanto andava dicendo tornava anche a onore delle
nostre armi e di quella giornata di combattimenti, assunsero un'espressione compunta,
sebbene quasi tutti sapessero che le parole di Žerkov erano assolutamente prive di
fondamento. Il principe Bagration si rivolse al vecchio colonnello.
                                                                                            234
www.writingshome.com
                               Lev Nicolaevic Tolstoj – Guerra e pace


       «Vi ringrazio tutti, signori; tutte le unità hanno combattuto eroicamente: fanteria,
cavalleria, artiglieria. Come mai al centro sono stati abbandonati due cannoni?» domandò
poi, cercando qualcuno con gli occhi. (Il principe Bagration non aveva chiesto ragguagli
sui cannoni del fianco sinistro: sapeva già che da quella parte tutti i cannoni erano stati
abbandonati sin dall'inizio dell'azione.) «Mi pare di avervi pregato...» aggiunse,
rivolgendosi all'ufficiale superiore di servizio in quella giornata.

       «Un pezzo era fracassato,» rispose l'ufficiale; «quanto all'altro, non riesco a capire;
io sono rimasto in persona, per tutto il tempo, e ho dato gli ordini. Me ne sono andato solo
all'ultimo momento... Era un inferno, credetemi,» aggiunse in tono di modestia.

       Qualcuno disse che il capitano Tušin si trovava nelle immediate vicinanze del
villaggio e che era stato mandato a chiamare.

       «Ma voi c'eravate,» disse il principe Bagration, rivolgendosi al principe Andrej.

       «Come no? Per poco non c'incontravamo,» interloquì l'ufficiale di stato maggiore,
sorridendo affabilmente a Bolkonskij.

       «Io non ho avuto il piacere di vedervi,» proruppe il principe Andrej con voce
tagliente. Tutti tacquero.

       Sulla soglia apparve Tušin che avanzò timidamente alle spalle dei generali. Girando
dietro i generali nell'angusto interno della casupola come sempre imbarazzato e confuso
dalla presenza dei superiori, Tušin non scorse l'asta della bandiera e vi inciampò.
Qualcuno scoppiò a ridere.

       «Come mai sono stati abbandonati i cannoni?» domandò Bagration, accigliandosi,
non tanto contro il capitano quanto nei confronti di quelli che ridevano, fra cui, più forte di
tutti, Žerkov.

       Solo ora, al cospetto del terribile superiore, Tušin ebbe in tutto il suo orrore l'esatta
visione della sua colpa e dell'onta di aver perduto due cannoni e di essere sopravvissuto.
Era così agitato che sino a quel momento non se n'era ancora reso conto. Le risa degli
ufficiali lo sconcertarono ancor di più. Era in piedi davanti a Bagration con la mascella
inferiore che gli tremava e riuscì appena a mormorare:

       «Non saprei... eccellenza... mancavano uomini, eccellenza.»

       «Avreste potuto prenderli dalle truppe di copertura!»



                                                                                            235
www.writingshome.com
                               Lev Nicolaevic Tolstoj – Guerra e pace


       Tušin non disse che truppe di copertura non ce n'erano, sebbene questa fosse la
pura verità. Temeva con questo di compromettere qualche altro comandante e fissava in
silenzio Bagration, con gli occhi sbarrati, come un allievo che non sa rispondere guarda
negli occhi il suo esaminatore.

       Il silenzio che seguì fu abbastanza lungo. Il principe Bagration, che evidentemente
non desiderava mostrarsi severo, non sapeva che cosa dire; gli altri non osavano
immischiarsi nel colloquio. Il principe Andrej guardava Tušin di sottecchi e le sue dita si
contraevano nervosamente.

       «Eccellenza,» disse il principe Andrej, rompendo quel silenzio con la sua voce
tagliente, «voi mi avete inviato alla batteria del capitano Tušin. Io ci sono andato e ho
trovato due terzi degli uomini uccisi, i cavalli abbattuti, due pezzi fracassati e niente
truppe di copertura.»

       Il principe Bagration e Tušin fissavano con pari intensità Bolkonskij che parlava in
tono contenuto ed emozionato.

       «Eccellenza, se mi permettete di esprimere la mia opinione,» proseguì il principe
Andrej, «noi dobbiamo il successo della giornata soprattutto all'azione di questa batteria,
all'eroica fermezza del capitano Tušin e della sua compagnia.» E senza aspettare la
risposta, Bolkonskij si alzò e si allontanò dalla tavola.

       Il principe Bagration guardò Tušin. Evidentemente non intendeva mostrarsi
incredulo di fronte al giudizio così reciso di Bolkonskij, né d'altra parte si sentiva
autorizzato a credergli senza riserve. Chinò il capo e disse a Tušin che poteva andare.
Subito dopo uscì anche il principe Andrej.

       «Grazie davvero, caro amico; mi avete tolto dai guai,» gli disse Tušin.

       Il principe Andrej lo guardò e si allontanò senza dir nulla. Il suo cuore era triste ed
oppresso. Tutto ciò era così strano, così diverso da quel che aveva sognato.



       «Chi sono? Perché ci sono? Che cosa vogliono? E quando finirà tutto questo?»
pensava Rostov, guardando le ombre che si susseguivano dinanzi a lui. Il dolore alla mano
era sempre più lancinante. Tuttavia un sonno invincibile lo prendeva; negli occhi gli
danzavano dei cerchietti rossi; l'impressione di quelle voci di quelle facce, e una
sensazione di solitudine si fondevano con la sensazione del dolore. Erano loro, i soldati,
feriti e non feriti: erano loro che lo schiacciavano, gli gravavano addosso, gli stiravano i
                                                                                          236
www.writingshome.com
                                 Lev Nicolaevic Tolstoj – Guerra e pace


tendini, gli bruciavano la carne nella mano spezzata e nella spalla. Chiuse gli occhi per
liberarsi di loro.

       Per un minuto, perdette conoscenza: ma in quel breve intervallo d'oblio vide in
sogno un'infinità di cose: vide sua madre e le sue grandi mani bianche, vide le spalle
magroline di Sonja, gli occhi e il riso di Nataša; e Denisov con la sua voce e i baffi, e
Teljanin, e tutta la storia fra lui e Teljanin, fra lui e Bogdanyè. Tutta questa storia era una
cosa sola con quel soldato dalla voce aspra, e tutta questa storia, e quel soldato insieme, gli
stringevano il braccio senza tregua, dolorosamente, lo schiacciavano e lo tiravano, sempre
dalla stessa parte. Lui cercava di scostarsi, ma loro non lo lasciavano, ma essi non
lasciavano, non cedevano nemmeno per un istante la sua spalla. Quella spalla non gli
avrebbe fatto male, sarebbe stata sana, se loro non l'avessero tirata a quel modo; ma era
impossibile liberarsi di loro.

       Aperse gli occhi e guardò in alto. La nera coltre della notte era sospesa a un braccio
sopra il bagliore della brace. In quella luce volava il pulviscolo della neve che cadeva.
Tušin non tornava, il medico non veniva. Era solo. Ora accanto al fuoco c'era solo un
piccolo soldato, nudo, che si scaldava il corpo magro e giallognolo.

       «Nessuno ha bisogno di me!» pensò Rostov. «Non c'è nessuno che mi aiuti, nessuno
che mi compatisca. Eppure una volta ero a casa mia, forte, allegro, amato da tutti!»
Sospirò, e in quel sospiro involontariamente gli sfuggì un gemito.

       «Vi fa male?» domandò il piccolo soldato scuotendo la sua camicia sopra il fuoco.
Non attese la risposta: scatarrò e poi aggiunse: «Quanta gente hanno storpiato oggi. Uno
spavento!»

       Rostov non ascoltava il soldato. Guardava i fiocchi di neve che volteggiavano sopra
il fuoco e ricordava l'inverno in Russia, la sua casa calda e luminosa, la sua pelliccia
soffice, la slitta veloce, il suo corpo sano, e tutto l'amore e le premure della famiglia.
«Perché mai sono venuto qui?» pensò.

       Il giorno dopo i francesi non rinnovarono l'attacco e i resti del distaccamento di
Bagration si congiunsero con l'armata di Kutuzov.



PARTE TERZA




                                                                                           237
www.writingshome.com
                               Lev Nicolaevic Tolstoj – Guerra e pace




I



       Il principe Vasilij non meditava i suoi disegni. Men che meno pensava di nuocere
agli altri per trarne profitto personale. Era soltanto un uomo di mondo, che aveva successo
nell'alta società e a questo successo aveva fatto l'abitudine. A seconda delle circostanze e
dei suoi rapporti col prossimo, nascevano in lui progetti e piani, di cui egli stesso non si
rendeva pienamente conto, ma che costituivano l'interesse esclusivo della sua vita. Nella
sua mente, questi progetti e piani in corso non erano mai solo uno o due, ma decine nello
stesso tempo, e mentre alcuni cominciavano soltanto a balenargli, altri venivano attuati,
altri ancora accantonati. Egli non si diceva, per esempio: «Quest'uomo adesso è sulla cresta
dell'onda, devo conquistarmi la sua fiducia e la sua amicizia e attraverso di lui procurarmi
la concessione di una sovvenzione straordinaria,» !e nemmeno: «Ecco, Pierre è ricco, devo
indurlo a sposare mia figlia e a prestarmi i quarantamila rubli che mi servono;» ma nel
momento stesso in cui incontrava un uomo in auge, l'istinto gli suggeriva che costui
poteva essere utile, e lui alla prima occasione se lo faceva amico, senza deliberazione, per
istinto. Lo adulava, stabiliva un rapporto cordiale e alla fine gli parlava di ciò che gli stava
a cuore.

       A Mosca Pierre gli era sottomano, e il principe Vasilij trovò il modo di farlo
nominare gentiluomo di camera, una qualifica che allora equivaleva al grado di consigliere
di stato, e insistette affinché il giovane si recasse con lui a Pietroburgo, ospite a casa sua.
Con modi in apparenza noncuranti, ma nello stesso tempo con l'assoluta certezza che così
dovesse essere, il principe Vasilij fece tutto il possibile affinché Pierre sposasse sua figlia.
Se il principe Vasilij avesse premeditato i suoi piani, non avrebbe potuto essere così
naturale nel tratto, così semplice e familiare nei rapporti con tutti, fossero più in alto o più
in basso di lui. Qualcosa lo attirava immancabilmente verso le persone più forti o più
ricche, ed egli era dotato dell'arte rara di cogliere l'esatto momento in cui si deve e si può
trar vantaggio dagli altri.

       Pierre, divenuto inopinatamente il ricchissimo conte Bezuchov, dopo il recente
periodo di solitudine e di spensieratezza si era trovato così occupato e a tal punto
circondato di gente che soltanto quando si coricava riusciva a restare solo con se stesso.
Doveva firmare carte, trattare con uffici pubblici di cui non capiva bene l'importanza,
domandare sempre qualcosa al suo amministratore, recarsi nella sua tenuta presso Mosca
e ricevere una quantità di persone che prima desideravano soltanto ignorare la sua

                                                                                            238
www.writingshome.com
                              Lev Nicolaevic Tolstoj – Guerra e pace


esistenza e adesso si sarebbero sentite offese e amareggiate se egli avesse rifiutato di
vederle. Tutti questi eterogenei personaggi - uomini d'affari, parenti, conoscenti - si
mostravano in egual misura ben disposti e affettuosi con il giovane erede, e tutti erano
convinti, nel modo più palese e indubitabile, delle alte qualità di Pierre. Egli si sentiva
ripetere di continuo: «Con la vostra eccezionale bontà», oppure: «Con il vostro cuore così
generoso», oppure: «Voi siete così perfetto, conte...» oppure: «Se quell'uomo avesse la
vostra intelligenza», e così via; sicché Pierre cominciava davvero a credere nella propria
eccezionale bontà e nella propria eccezionale intelligenza, tanto più che sempre, nel
profondo dell'anima, gli era sembrato di essere realmente molto buono e molto
intelligente. Perfino le persone che prima con lui si erano mostrate cattive e chiaramente
ostili, adesso si erano fatte tenere e amorevoli. La principessina maggiore, così scontrosa,
con la sua vita troppo lunga e i capelli tesi come quelli di una bambola, dopo i funerali era
entrata nella camera di Pierre. Chinando gli occhi e arrossendo in continuazione, gli aveva
dichiarato di essere molto dolente degli equivoci che erano sorti fra di loro, e che adesso
non si sentiva in diritto di chieder nulla, tranne forse il permesso, dopo la sciagura che
l'aveva abbattuta, di restare per qualche settimana ancora nella casa che amava tanto e
dove aveva sopportato tanti sacrifici. A questo punto non aveva saputo trattenersi ed era
scoppiata a piangere. Commosso dal fatto che quella donna simile a una statua avesse
potuto trasformarsi a tal punto, Pierre la prese per mano e le chiese scusa, senza saperne
nemmeno lui la ragione. Da quel giorno la principessina aveva cominciato a lavorare per
Pierre a una sciarpa a righe e nei suoi confronti mutò completamente.

      «Fallo per lei, mon cher. Nonostante tutto ha sopportato ogni sorta di cose da parte
del defunto,» gli disse il principe Vasilij, dandogli da firmare una certa carta a vantaggio
della principessina.

      Il principe Vasilij aveva deciso che era necessario buttare quell'osso - un assegno di
trentamila rubli - alla principessina, per dissuaderla dal diffondere la notizia della
funzione che lui aveva avuto nella faccenda del portafoglio a mosaico. Pierre firmò
l'assegno, e da quel giorno la principessina si mostrò con lui ancor più tenera. Anche le
sorelle minori erano diventate affettuose; soprattutto la più giovane, quella graziosa, con il
neo, spesso sconcertava Pierre con i suoi sorrisi e il turbamento che mostrava quando le
accadeva di vederlo.

      A Pierre sembrava naturale che tutti gli volessero bene; gli sarebbe parso così
assurdo che qualcuno non gli volesse bene, che non poteva non credere nella sincerità
delle persone dalle quali era circondato. E poi non aveva il tempo di porsi domande sulla
sincerità o ipocrisia di quella gente. Non aveva mai tempo e si sentiva sempre in preda a

                                                                                          239
www.writingshome.com
                                  Lev Nicolaevic Tolstoj – Guerra e pace


uno stato di beatitudine e di ebbrezza. Si sentiva il perno di un movimento generale e
importante; sentiva che da lui ci si attendeva sempre qualcosa; che, se non avesse fatto una
certa cosa, avrebbe amareggiato molte persone e le avrebbe private di ciò che si
aspettavano, mentre, se avesse fatto questa cosa o quest'altra, tutto sarebbe andato bene.
Così faceva quello che gli veniva richiesto, ma quel certo «bene» quell'atteso
soddisfacimento restava sempre di là da venire.

       In questo primo periodo, degli affari di Pierre e della sua stessa persona
s'impossessò più di ogni altro il principe Vasilij. Dal giorno della morte del vecchio conte
Bezuchov egli non mollò più Pierre. Il principe Vasilij aveva l'atteggiamento di un uomo
oberato dagli affari, stanco, sfinito, ma che per altruismo non poteva, insomma,
abbandonare all'arbitrio della sorte e degli imbroglioni quel giovanotto inerme, figlio, après
tout, d'un suo amico, e dotato di un così immenso patrimonio. Nei pochi giorni trascorsi a
Mosca dopo la morte del conte Bezuchov, egli aveva spesso convocato Pierre o si era
recato da lui di persona, e gli indicava quel che andava fatto in un tono di così annoiata
sufficienza da parere che ogni volta dicesse: «Vous savez que je suis accablé d'affaires et que ce
n'est que par pure charité, que je m'occupe de vous, et puis vous savez bien, que ce que je vous
propose est la seule chose faisable.»

       «Ebbene, mio caro, finalmente domani partiamo,» gli disse una volta, chiudendo gli
occhi, e palpandogli con le dita il gomito, come se quello che diceva fosse stato deciso fra
loro da un pezzo e non potesse essere altrimenti.

       «Domani partiamo, ti do un posto nella mia carrozza. Sono molto contento. Qui,
quel che c'era d'importante ormai è concluso, e io avrei già dovuto esser partito da un
pezzo. Guarda, che cosa ho ricevuto dal cancelliere: gli avevo rivolto una preghiera per te,
ed eccoti assunto nel corpo diplomatico e nominato gentiluomo di camera. Ora si è aperta
la carriera diplomatica.»

       Nonostante l'autorità del tono di stanchezza e di sussiego col quale erano state
pronunciate queste parole, Pierre, che tanto a lungo aveva riflettuto alla sua carriera,
avrebbe voluto replicare. Ma il principe Vasilij gli tolse la parola con quella sua tubante
voce di basso che eliminava ogni possibilità d'interromperlo e alla quale faceva ricorso
quando aveva bisogno di un mezzo estremo di persuasione.

       «Mais, mon cher, l'ho fatto per me, per la mia coscienza; non c'è motivo di
ringraziarmi. Nessuno a questo mondo s'è mai lagnato che gli volessero troppo bene. E poi
tu sei libero, puoi piantar tutto, anche domani stesso. Ma vedrai da te, a Pietroburgo. È
tempo, ormai, di allontanarti da questi orribili ricordi.» E il principe Vasilij sospirò. «Già,

                                                                                              240
www.writingshome.com
                                 Lev Nicolaevic Tolstoj – Guerra e pace


proprio così, mio caro. Il mio cameriere potrà viaggiare nella tua carrozza. Ah, stavo per
dimenticarmene,» aggiunse ancora, «tu sai, mon cher, che c'erano dei conti in pendenza tra
me e il defunto, così quello che ho riscosso dai possedimenti di Rjazan' l'ho trattenuto. A te
non serve. Faremo i conti dopo.»

       Ciò che il principe Vasilij designava come «i possedimenti di Rjazan'», si traduceva
in alcune migliaia di rubli di contributi annui che egli tratteneva per sé.

       A Pietroburgo, esattamente come a Mosca, Pierre si trovò circondato da una turba
di gente cordiale e premurosa. Egli non poté rifiutare il posto, o meglio il titolo (perché
non aveva niente da fare) che gli aveva procurato il principe Vasilij; e le conoscenze, gli
inviti, gli impegni sociali erano tanti che Pierre, ancor più che a Mosca, provava una
sensazione d'annebbiamento, di frenesia, e di un bene sempre imminente ma che non
giungeva mai.

       Molti della sua vecchia compagnia di scapoli mancavano da Pietroburgo. La
Guardia era partita per la guerra, Dolochov era stato degradato, Anatol' era aggregato a
un reggimento in provincia, il principe Andrej era all'estero; cosicché Pierre non poteva
più trascorrere le sue notti come gli piaceva trascorrerle un tempo, né consolarsi di tanto in
tanto conversando con un amico più anziano al quale portasse la sua stima. Tutto il suo
tempo trascorreva in pranzi, in balli, e soprattutto in casa del principe Vasilij: in
compagnia della grassa principessa sua moglie e della bellissima Hélène.

       Anche Anna Pavlovna Šerer, come tutti gli altri, rivelava a Pierre il cambiamento
avvenuto nei suoi confronti nell'opinione della società.

       Prima, in presenza di Anna Pavlovna, Pierre sentiva sempre che quanto diceva
riusciva sconveniente, goffo, inadatto alla circostanza; che quei discorsi, che gli parevano
così intelligenti mentre li andava elaborando nella sua mente, diventavano stupidi non
appena li proferiva ad alta voce, e che, al contrario, i più ottusi discorsi di Ippolit
riuscivano graditi e accattivanti. Adesso, qualunque cosa dicesse, tutto riusciva charmant.
Se anche Anna Pavlovna non lo diceva, egli tuttavia vedeva che avrebbe voluto dirlo e che
si tratteneva soltanto per rispetto alla sua modestia.

       Al principio dell'inverno 1805-1806 Pierre ricevette da Anna Pavlovna il solito
biglietto rosa d'invito con l'aggiunta di queste parole: «Vous trouverez chez moi la belle
Hélène, qu'on ne se lasse jamais de voir.»

       Nel leggere queste righe, Pierre per la prima volta si rese conto che fra lui ed Hélène
si era stabilito un certo legame, riconosciuto anche dagli altri, e questo pensiero da un lato

                                                                                          241
www.writingshome.com
                                Lev Nicolaevic Tolstoj – Guerra e pace


lo spaventava, come se fosse un obbligo al quale non era in grado di assolvere, da un altro
lo solleticava come un'ipotesi piacevole.

        La serata da Anna Pavlovna fu identica alla prima; solo che, come primizia, questa
volta Anna Pavlovna offrì ai suoi invitati, al posto di Mortemart, un diplomatico giunto da
Berlino con gli ultimi particolari sul soggiorno dell'imperatore Alessandro a Potsdam e sul
reciproco giuramento dei due sovrani amici di difendere, in forza di un'indissolubile
alleanza, la giusta causa contro il nemico del genere umano. Pierre fu accolto da Anna
Pavlovna con una sfumatura di tristezza, che evidentemente doveva riferirsi alla recente
sventura che aveva colpito il giovane, ossia alla morte del conte Bezuchov (tutti
consideravano sempre loro stretto dovere indurre Pierre a credersi molto afflitto per la
morte di un padre che egli non aveva quasi conosciuto), - e di una tristezza del tutto simile
a quella che ella esprimeva quando nominava l'augustissima imperatrice Mar'ja
Fêdorovna. Pierre ne fu lusingato. Anna Pavlovna aveva disposto i piccoli gruppi del suo
salotto con la consueta abilità. Il gruppo più numeroso, dove si trovavano il principe
Vasilij e i generali, godeva della presenza del diplomatico. Un altro gruppo sedeva al
tavolo del tè. Pierre avrebbe voluto unirsi al primo, ma Anna Pavlovna, che era nello stato
di eccitazione di un condottiero sul campo di battaglia quando vengono mille nuove idee
brillanti ma si stenta a metterle in pratica, vedendo Pierre lo toccò sulla manica con un
dito.

        «Attendez, j'ai des vues sur vous pour ce soir!» Gettò un'occhiata a Hélène e le sorrise.

        «Ma bonne Hélène, il faut que vous soyez charitable pour ma pauvre tante, qui a une
adoration pour vous. Allez lui tenir compagnie pour dix minutes. E perché non abbiate ad
annoiarvi troppo, eccovi il caro conte che non si rifiuterà di seguirvi.»

        La bella si diresse verso la zietta, ma Pierre venne trattenuto ancora da Anna
Pavlovna, che aveva l'aria di chi deve dare un'ultima disposizione.

        «Non è affascinante, forse?» disse a Pierre, indicando quella maestosa beltà che si
allontanava con mosse flessuose. «Et quelle tenue! E per una ragazza così giovane, che
garbo, che nobiltà di tratto! Sono cose che vengono dal cuore! Fortunato l'uomo che la farà
sua! Con lei anche il meno mondano dei mariti, senza volerlo si troverà ad occupare la più
brillante posizione nel gran mondo. Non siete d'accordo? Volevo soltanto conoscere la
vostra opinione.» E Anna Pavlovna lo lasciò libero.

        Pierre era sincero rispondendo ad Anna Pavlovna che conveniva con lei circa il
portamento e il tratto di Hélène. Se qualche volta gli accadeva di pensare ad Hélène,

                                                                                               242
www.writingshome.com
                               Lev Nicolaevic Tolstoj – Guerra e pace


pensava appunto alla sua bellezza e a quella sua eccezionale, pacata tranquillità con la
quale sapeva stare in società con dignitoso silenzio.

       La zietta accolse nel suo angolo i due giovani; pareva voler nascondere la propria
adorazione per Hélène e manifestare piuttosto un certo timore nei confronti di Anna
Pavlovna. Sbirciava la nipote come per domandarle come dovesse comportarsi con quei
due. Prima di allontanarsi da loro, Anna Pavlovna toccò di nuovo con un dito la manica di
Pierre e disse:

       «J'espère que vous ne direz plus qu'on s'ennuie chez moi,» e gettò un'occhiata a Hélène.

       Hélène ebbe un sorriso che significava come per lei fosse inammissibile che
qualcuno potesse guardarla senza restare incantato. La zietta tossì, inghiottì saliva e disse
in francese che era molto contenta di vedere Hélène; poi si rivolse a Pierre con lo stesso
complimento e con l'identica espressione. Nel mezzo della conversazione, noiosa e
stentata, Hélène si volse verso Pierre e gli sorrise con quello splendido, limpido sorriso col
quale sorrideva a tutti. Pierre era così assuefatto a questo sorriso, diceva così poco ai suoi
occhi, che non vi fece alcun caso. In quel momento, la zietta stava parlando della
collezione di tabacchiere che possedeva il defunto padre di Pierre, il conte Bezuchov, e
mostrò la propria tabacchiera. Allora la principessina Hélène chiese di vedere il ritratto del
marito della zietta, dipinto sul coperchio.

       «Deve averlo fatto Vinesse,» disse Pierre, nominando il celebre miniaturista, e si
chinò ad esaminare la tabacchiera, mentre porgeva l'orecchio alla conversazione che si
svolgeva all'altro tavolo.

       Si alzò per girare intorno al tavolo, ma la zietta gli porse la tabacchiera
direttamente, da dietro le spalle di Hélène. Hélène si piegò in avanti per far posto e si
guardò attorno sorridendo. Come sempre ai ricevimenti, portava un abito molto scollato
sul seno e sulle spalle, secondo la moda di quel tempo. Il suo busto, che a Pierre era
sempre apparso marmoreo, si trovava a una distanza così ravvicinata rispetto ai suoi
occhi, che senza volerlo anche i suoi occhi miopi distinguevano la grazia viva delle spalle e
del collo; ed era così vicino alle sue labbra che gli sarebbe bastato chinarsi appena per
sfiorarlo. Percepiva il calore del corpo di lei, l'effluvio dei profumi e lo scricchiolio del
corsetto quando lei si muoveva. Vedeva non già la sua marmorea bellezza, che faceva
tutt'uno con l'abito; vedeva e sentiva tutto il fascino del corpo di lei, nascosto solo
dall'abito. E avendolo visto una volta, non poté più vederla altrimenti, così come non si
può più credere a un inganno quando questo è ormai svelato.


                                                                                             243
www.writingshome.com
                                Lev Nicolaevic Tolstoj – Guerra e pace


       «Dunque fino ad ora non vi eravate accorto come sono bella?» sembrava dire
Hélène. «Non vi eravate accorto che sono una donna? Sì, io sono una donna che può
appartenere a chiunque; e anche a voi,» diceva il suo sguardo. E, nello stesso istante, Pierre
sentì che Hélène non soltanto poteva, ma doveva diventare sua moglie; che non poteva
essere diversamente.

       In quell'istante lo seppe con la stessa sicurezza con cui l'avrebbe saputo se si fosse
trovato con lei sotto il venèc. Come sarebbe successo e quando, non lo sapeva; non sapeva
neppure se sarebbe stato bene (aveva persino la sensazione che, chissà perché, sarebbe
stato male), ma sapeva che così sarebbe stato.

       Pierre abbassò gli occhi, li alzò nuovamente e di nuovo avrebbe voluto guardarla
come una bella donna, lontana, a lui del tutto estranea, come l'aveva guardata ogni giorno
prima di quella sera. Ma ora non poteva più. Non ci riusciva, allo stesso modo che una
persona che vede nella nebbia uno stelo di bur'jan e lo scambia per un albero, non può più,
dopo essersi resa conto che si tratta di uno stelo, tornare a ravvisarvi un albero. Lei gli era
terribilmente vicina. Lei aveva già un potere su di lui. E fra lei e lui non si frapponeva
alcun ostacolo, se non gli ostacoli della sua stessa volontà.

       «Bon, je vous laisse dans votre peut coin. Je vois que vous y êtes très bien,» disse la voce di
Anna Pavlovna.

       E Pierre, cercando con terrore di ricordarsi se per caso non avesse fatto qualcosa di
sconveniente, arrossì e si guardò in giro. Gli sembrava che tutti sapessero, come lui
sapeva, ciò che gli era accaduto.

       Dopo un po' di tempo, quando si avvicinò al gruppo più numeroso, Anna Pavlovna
gli disse:

       «On dit que vous embellissez votre maison de Pétersbourg.» (Era la verità: l'architetto
aveva detto ciò che era necessario fare, e Pierre, senza sapere nemmeno lui perché, aveva
cominciato a restaurare la sua enorme casa di Pietroburgo.) «C'est bien, mais ne déménagez
pas de chez le prince Basile. Il est bon d'avoir un ami comme le prince,» disse lei sorridendo al
principe Vasilij. «J'en sais quelque chose. N'est-ce pas? E poi voi siete ancora così giovane!
Avete bisogno di consigli. Non inquietatevi con me se approfitto dei miei diritti di
vecchia.» Tacque come tutte le donne tacciono, aspettando un'obiezione, quando
accennano alla loro età. «Se poi vi sposerete, sarà un'altra cosa.» E fuse Pierre ed Hélène in
un unico sguardo.



                                                                                                  244
www.writingshome.com
                               Lev Nicolaevic Tolstoj – Guerra e pace


       Pierre non guardò Hélène, né Hélène guardò Pierre. Ma lei gli era sempre
terribilmente vicina. Egli farfugliò qualcosa e si fece rosso.

       Tornato a casa, Pierre per un pezzo non riuscì ad addormentarsi, pensando a quello
che gli era accaduto. Ma che cosa gli era accaduto? Nulla. Aveva semplicemente capito che
una donna che egli aveva conosciuto bambina e della quale diceva distrattamente «Sì, è
bella», ogni volta che qualcuno alludeva alla bellezza di Hélène, poteva appartenergli.

       «Ma è una sciocca, l'ho sempre detto anch'io che è una sciocca,» pensava. «C'è
qualcosa di abietto nel sentimento che ha suscitato in me, qualcosa di proibito. Mi hanno
detto che suo fratello Anatol' era innamorato di lei, e lei era innamorata di lui, che c'è stata
tutta una losca storia e per questo hanno allontanato Anatol'. L'altro fratello è Ippolit... Suo
padre è il principe Vasilij... No, tutto questo non va bene,» pensava. Ma mentre ragionava
così (e questi ragionamenti restavano incompiuti), si sorprendeva a sorridere e si rendeva
conto che un'altra serie di ragionamenti affiorava da sotto i primi, che egli considerava la
vuotaggine di lei e al tempo stesso vagheggiava la possibilità che diventasse sua moglie,
che lei potesse amarlo, che avrebbe potuto mutare; e parimenti pensava che il giudizio suo
e di tanti altri sul suo conto potesse anche essere ingiusto. E di nuovo cessava di vederla
come figlia del principe Vasilij, ma rivedeva tutto il suo corpo, nascosto soltanto dal suo
abito da sera grigio. «Ma no, come mai prima di oggi non mi era mai venuto un pensiero
simile?» E di nuovo si ripeteva che era una cosa impossibile, che in quel matrimonio c'era
qualcosa di abietto, d'innaturale, di disonesto. Ricordava le parole e gli sguardi di lei di
poco prima, le parole e gli sguardi di chi li aveva osservati insieme. Ricordava le parole e
gli sguardi di Anna Pavlovna mentre gli parlava della sua casa; ricordava le innumerevoli
allusioni del principe Vasilij e di tutti gli altri, e lo assaliva il terrore d'essersi forse già
impegnato a compiere un'azione in cui evidentemente c'era il male e alla quale lui avrebbe
dovuto rifiutarsi. Ma mentre Pierre arrivava a questa conclusione, da un'altro punto
dell'anima emergeva l'immagine di lei in tutta la sua bellezza di donna.



II



       Nel novembre del 1805 il principe Vasilij dovette partire per un giro d'ispezione in
quattro governatorati. Si era procurato questo incarico per poter visitare, nell'occasione,
anche le sue proprietà che erano gravate di debiti, e intendeva prender con sé il figlio
Anatol' (nel luogo dove si trovava il suo reggimento), allo scopo di recarsi con lui dal
principe Nikolaj Andreeviè Bolkonskij, e avviare così le trattative per il matrimonio del
                                                                                             245
www.writingshome.com
                              Lev Nicolaevic Tolstoj – Guerra e pace


figlio con la figlia di quel ricco vegliardo. Ma, prima della partenza e di queste nuove
incombenze, il principe Vasilij doveva definire la faccenda con Pierre il quale, anche se
negli ultimi tempi passava intere giornate a casa, ossia dal principe Vasilij presso il quale
abitava, e in presenza di Hélène appariva ridicolo, agitato e stupido (come dev'essere un
innamorato), non aveva ancora avanzato alcuna domanda di matrimonio.

      «Tuot ça est bel et bon, mais il faut que ça finisse!» si disse una mattina il principe
Vasilij con un sospiro di sconforto, rendendosi conto che Pierre, il quale - che Dio lo
benedica - gli doveva tanto, non si comportava in quella questione nel modo dovuto. «La
giovinezza... la leggerezza... ammettiamo pure,» pensava il principe Vasilij, compiacendosi
di sentirsi così pieno di bontà, «mais il faut que ça finisse. Dopodomani è l'onomastico di
Lëlja; inviterò qualcuno, e, se lui non capirà ancora quel che deve fare, ci penserò io. Sì,
sarà compito mio; dopo tutto io sono il padre!»

      Nel mese e mezzo trascorso dalla serata di Anna Pavlovna e dall'insonne, agitata
notte che le era seguita - durante la quale aveva concluso che il matrimonio con Hélène
sarebbe stato una sciagura e che era necessario evitarlo e andarsene - Pierre, non si era
tuttavia deciso a lasciare la casa del principe Vasilij e con spavento aveva compreso che di
giorno in giorno agli occhi della gente, egli andava sempre più legandosi a lei, che non era
più assolutamente in grado di tornare all'opinione che di Hélène aveva avuto e che da
Hélène non riusciva neppure a staccarsi. Per quanto orribile, avrebbe unito a lei il proprio
destino. Forse sarebbe ancora riuscito ad astenersene, ma non passava giorno senza che in
casa del principe Vasilij (che pure di rado dava ricevimenti) non ci fosse una serata alla
quale Pierre doveva presenziare se non voleva turbare la gioia generale e deludere
l'aspettativa di tutti. Nei rari momenti in cui era a casa, il principe Vasilij, passando
accanto a Pierre, lo tirava per un braccio verso il basso, porgendo distrattamente al suo
bacio la guancia rugosa e rasata, e gli diceva: «a domani», oppure: «andiamo a pranzo
assieme, altrimenti non riesco a vederti», oppure: «resto apposta per te», e così via. E
anche se il principe, quando restava apposta (come diceva), non scambiava con lui
nemmeno due parole, Pierre non aveva la forza di deludere la sua attesa. Ogni giorno egli
si ripeteva sempre la stessa cosa: «Devo decidermi a fare uno sforzo per capirla, e darmi
una risposta: chi è lei, in fin dei conti? Mi sbagliavo prima o mi sbaglio adesso? No, lei non
è una stupida; no, è una ragazza meravigliosa!» si diceva talvolta. «Non sbaglia mai in
nulla, non ha mai detto niente di stupido. Parla poco, ma quello che dice è sempre
semplice e chiaro; dunque, non è stupida. Non si è turbata e non si turba mai. Dunque,
non è cattiva!» Spesso gli accadeva di mettersi a parlare con lei, di pensare ad alta voce, e
ogni volta lei gli rispondeva con una osservazione breve ma pertinente, e che dimostrava
come la cosa per lei fosse senza interesse; oppure con un sorriso silenzioso e con uno
                                                                                          246
www.writingshome.com
                                Lev Nicolaevic Tolstoj – Guerra e pace


sguardo che più eloquentemente di ogni altra cosa mostravano a Pierre la di lei
superiorità. Ella aveva ragione di considerare qualunque ragionamento un'assurdità, in
confronto a quel suo sorriso.

       Gli si rivolgeva sempre con un sorriso felice, fiducioso, rivolto a lui solo, che
esprimeva qualcosa di più del sorriso generico che abbelliva di continuo il suo viso. Pierre
sapeva che tutti aspettavano soltanto che lui dicesse finalmente una parola, varcasse una
certa linea, e sapeva che presto o tardi l'avrebbe varcata; ma una sorta di indefinibile
sgomento s'impadroniva di lui al solo pensiero di quel terribile passo. Mille volte nel corso
di quel mese e mezzo, durante il quale si era sentito trascinato sempre più in quell'abisso
che lo atterriva, Pierre si era detto: «Ma cosa succede? Devo decidermi! Non ne sono
capace, forse?»

       Voleva decidersi, ma sentiva con spavento che in questa circostanza gli veniva
meno la risolutezza che sapeva di possedere e che in effetti possedeva. Pierre apparteneva
a quel genere di persone che sono forti solo quando si sentono assolutamente pure. E, dal
giorno in cui s'era impadronita di lui quella sensazione di desiderio che aveva provato nel
salotto di Anna Pavlovna, mentre era chino a esaminare la tabacchiera, la sensazione di
colpevolezza che gli dava quel suo impulso incontrollato paralizzava la sua risolutezza.

       Il giorno dell'onomastico di Hélène cenava dal principe Vasilij un piccolo gruppo di
persone scelte fra le più intime, come diceva la principessa: parenti e amici, ai quali si era
lasciato comprendere che in quel giorno doveva decidersi la sorte della festeggiata. Gli
ospiti sedettero a tavola. La principessa Kuragina, una donna imponente, formosa, che un
tempo era stata anche bella, sedeva al suo posto di padrona di casa. Accanto a lei
sedevano, sui due lati, gli invitati di maggior riguardo: un vecchio generale, sua moglie e
Anna Pavlovna Šerer; all'estremità della tavola sedevano gli invitati meno anziani e di
minor riguardo, e fra questi anche le persone di casa. Pierre ed Hélène sedevano l'uno
accanto all'altra. Il principe Vasilij non cenava; passeggiava intorno alla tavola; era di
ottimo umore e sedeva ora presso un invitato, ora presso l'altro. A ognuno diceva con
noncuranza qualche parola garbata, salvo che a Pierre ed Hélène, della cui presenza
pareva non accorgersi. Il principe Vasilij animava tutti. Le candele di cera ardevano di
vivida luce, le argenterie, la cristalleria, le toilettes delle signore, l'oro e l'argento delle
spalline scintillavano. Si udiva il tintinnio dei coltelli, dei bicchieri, dei piatti e le note
dell'animato brusio delle varie conversazioni che si intrecciavano alla tavola. A
un'estremità della tavola si sentiva un vecchio gentiluomo di corte assicurare una vecchia
baronessa del suo ardente amore per lei e la risata della sua interlocutrice; all'altra
estremità, il racconto degl'insuccessi amorosi di una certa Mar'ja Viktorovna. Al centro

                                                                                            247
www.writingshome.com
                              Lev Nicolaevic Tolstoj – Guerra e pace


della tavola il principe Vasilij aveva riunito attorno a sé vari ascoltatori. Le labbra
atteggiate a un sorriso scherzoso, egli raccontava alle signore l'ultima seduta - svoltasi quel
mercoledì - del consiglio di stato, durante la quale era stato ricevuto e letto da Sergej
Kuz'miè Vjazmitinov, il nuovo governatore militare di Pietroburgo, l'allora famoso
proclama di Alessandro 1, nel quale l'imperatore, rivolgendosi a Sergej Kuz'miè,
affermava che da ogni parte riceveva attestazioni di devozione del popolo e che la
dichiarazione giuntagli da Pietroburgo gli era particolarmente gradita; che egli era
orgoglioso dell'onore di essere il capo di una simile nazione e si sarebbe sforzato di
esserne degno. Il proclama cominciava con le parole: «Sergej Kuz'miè! Da ogni parte mi
giungono voci...» eccetera, eccetera.

       «Sicché non si è andati oltre quel "Sergej Kuz'miè"?» domandò una, signora.

       «Nemmeno di una parola,» rispose ridendo il principe Vasilij, «Sergej Kuz'miè... da
ogni parte. Da ogni parte, Sergej Kuz'miè... il povero Vjazmitinov non è riuscito
assolutamente a proseguire. Ha ricominciato parecchie volte a leggere da capo il
messaggio ma, non appena diceva "Sergej", un nodo di pianto lo fermava. "Ku-z'mi... è",
riprendeva, e giù lacrime... e i singhiozzi che lo soffocavano e gl'impedivano di andare
avanti. E di nuovo dava di piglio al fazzoletto, tornava a dire "Sergej Kuz'miè, da ogni
parte...", e da capo si metteva a piangere. Alla fine hanno dovuto pregare un altro di
leggere in sua vece.»

       «Kuz'miè... da ogni parte... e lui si metteva a piangere!...» ripeté qualcuno ridendo.

       «Non siate cattivo,» esclamò dall'altra estremità della tavola Anna Pavlovna
minacciando il principe Vasilij con un dito, «c'est un si brave et excellent homme notre bon
Vjasmitinoff ...»

       Tutti ridevano. Al capo dalla tavola dove sedevano gli ospiti di riguardo, tutti
parevano allegri e sotto l'influsso dei più diversi e vivaci stati d'animo; al capo opposto,
solo Pierre ed Hélène sedevano silenziosi l'uno accanto all'altro; sui loro visi era stampato
un sorriso radioso, che però non era legato all'episodio di Sergej Kuz'miè; ma voleva
essere un sorriso che esprimeva il pudore dei propri sentimenti. Qualsiasi cosa dicessero
gli altri, per quanto ridessero e scherzassero, assaporando il vino del Reno, o il sauté, o il
gelato, per quanto evitassero di guardare la coppia e affettassero indifferenza e
disinteresse ai suoi riguardi, si sentiva chissà perché, dagli sguardi gettati ogni tanto verso
di loro che tutto - la storiella di Kuz'miè, le risate, il cibo - tutto era un pretesto, che
l'attenzione generale era concentrata su loro due: su Pierre ed Hélène. Il principe Vasilij
imitava i singhiozzi di Sergej Kuz'mièe nello stesso tempo con lo sguardo correva alla

                                                                                           248
www.writingshome.com
                               Lev Nicolaevic Tolstoj – Guerra e pace


figlia; e mentre rideva, l'espressione del suo volto diceva: «Tutto procede bene; oggi si
deciderà ogni cosa.» Anna Pavlovna lo ammoniva a non dileggiare notre bon Vjasmitinoff,
ma nei suoi occhi, che in quel momento si posavano fugacemente su Pierre, il principe
Vasilij leggeva gli auguri per il futuro genero e per la felicità della figliola. La vecchia
principessa, offrendo del vino con un sospiro malinconico alla sua vicina e gettando
un'occhiata amara alla figlia, con quel sospiro sembrava dire: «Sì, ormai a noi due non è
rimasto altro che berci questo vin dolce, mia cara; ora tocca a questa gioventù d'essere
felice, in modo così insolente e provocante.» «Che stupidaggini sono tutte quelle che sto
raccontando, come se me ne importasse qualcosa,» pensava un diplomatico sbirciando le
facce radiose dei due innamorati, «ecco qual è la felicità!»

       In mezzo agli interessi meschini e artificiosi che legavano quella gente, era
piombato come per caso il semplice sentimento d'attrazione reciproca di un uomo e di una
donna, giovani, belli e sani. E questo sentimento umano schiacciava tutto e si librava su
tutto quel chiacchiericcio artificioso. Gli scherzi non erano gai, le novità non erano
interessanti, l'animazione era palesemente simulata. Non soltanto gli ospiti, ma perfino i
domestici che servivano a tavola parevano accorgersene e dimenticavano le regole del
servizio, lanciando occhiate alla bellissima Hélène, al suo volto raggiante e alla faccia
accesa, grassa, felice e preoccupata di Pierre. Pareva che perfino le luci delle candele
fossero concentrate soltanto su quei due volti felici.

       Pierre avvertiva di essere al centro dell'attenzione, e ciò lo rallegrava e lo
imbarazzava insieme. Si sentiva come una persona immersa in un'occupazione che
l'assorbe tutta. Non vedeva nulla con chiarezza, non capiva, non sentiva. Solo a tratti,
inopinatamente, balenavano al suo spirito pensieri e impressioni frammentari provenienti
dalla realtà.

       «Così tutto è finito!» pensava. «E com'è accaduto? Così presto! Adesso so che non
soltanto per lei, non soltanto per me, ma anche per tutti gli altri questo deve
inevitabilmente accadere. Tutti aspettano questo a tal punto, sono così convinti che accadrà,
che io non posso, non posso assolutamente ingannarli. Ma come accadrà? Non lo so; ma
accadrà, fatalmente accadrà!» pensava Pierre sbirciando quelle spalle che splendevano
proprio sotto i suoi occhi.

       Oppure, di colpo, si sentiva assalito da un senso di vergogna. Provava disagio per
essere così al centro dell'attenzione, per essere un uomo felice agli occhi degli altri, per
essere, con la sua fisionomia non certo bella, una specie di Paride padrone di Elena. «Ma si
vede che accade sempre così, che così dev'essere,» si consolava. «E, del resto, che cos'ho
fatto io per questo? Quando è incominciato? Sono partito da Mosca con il principe Vasilij.
                                                                                         249
www.writingshome.com
                               Lev Nicolaevic Tolstoj – Guerra e pace


Allora non era ancora accaduto nulla. Poi, per qualche ragione che non so, mi sono
fermato a casa sua. Ho giocato a carte con lei e ho raccolto il suo ridicule; insieme siamo
andati a pattinare. Quando è cominciato tutto, dunque? Quando è successo tutto questo?»
Ed eccolo seduto accanto a lei come fidanzato; ascolta, vede, sente la vicinanza di lei, il suo
respiro, le sue mosse, la sua bellezza. D'improvviso, invece, gli sembrava che non lei ma
lui fosse così incredibilmente bello, e che tutti lo guardassero per questo; allora, felice
dell'ammirazione generale, raddrizzava il petto, sollevava la testa e gioiva della propria
felicità. Poi una voce, la voce di qualcuno che conosceva, gli risuonava nell'orecchio e gli
diceva qualcosa per la seconda volta. Ma Pierre era così assorto che non capiva cosa gli
stessero dicendo.

       «Ti sto domandando quando hai ricevuto la lettera di Bolkonskij,» ripeteva per la
terza volta il principe Vasilij. «Come sei distratto, mio caro.»

       Il principe Vasilij sorrise e Pierre vide che tutti, tutti sorridevano a lui e ad Hélène.
«Be', che cosa ci posso fare, se lo sapete tutti?» si disse Pierre. «Che cosa vi posso dire? è
vero!» Sorrise anche lui, col suo mite, infantile sorriso; e anche Hélène sorrideva.

       «Quando l'hai ricevuta? È scritta da Olmütz?» ripeté il principe Vasilij come se gli
occorresse saperlo per risolvere una discussione in corso.

       «Come si può pensare e parlare di simili stupidaggini?» pensava Pierre.

       «Sì, da Olmütz,» rispose con un sospiro.

       Dopo la cena Pierre seguì gli altri in salotto, accompagnando la sua dama. Gli
invitati cominciarono ad andarsene; qualcuno se ne andò via senza accomiatarsi da
Hélène; altri, come se non volessero distrarla da una occupazione importante, le si
avvicinavano     per    un   momento       e    se    ne    andavano    subito,   dispensandola
dall'accompagnarli. Il diplomatico, uscendo dal salotto, era immerso in un mesto silenzio.
La sua carriera gli appariva tutta la sua vanità, in confronto alla felicità di Pierre. Il vecchio
generale brontolò inquieto con sua moglie quando lei gli domandò come stesse la sua
gamba: «Che vecchia scema,» pensò. «Guarda Elena Vasil'evna, lei sì che sarà una bellezza
anche quando avrà cinquant'anni!»

       «Mi sembra di potervi fare gli auguri,» bisbigliò Anna Pavlovna alla principessa e la
baciò forte. «Se non avessi l'emicrania, mi sarei trattenuta ancora.»

       La principessa non rispose nulla; la torturava l'invidia che provava per la felicità
della figlia.

                                                                                              250
www.writingshome.com
                                 Lev Nicolaevic Tolstoj – Guerra e pace


         Mentre quelli di casa accompagnavano gli invitati, Pierre rimase a lungo da solo
con Hélène nel piccolo salotto dov'erano seduti. Non era la prima volta che gli accadeva di
restar da solo con Hélène. Anzi, gli era capitato sovente, nell'ultimo mese e mezzo; ma non
le aveva mai parlato d'amore. Adesso sentiva che era necessario, ma non riusciva a
decidersi a quel passo. Si vergognava; gli sembrava che lì, accanto ad Hélène, lui stesse
occupando il posto di qualcun altro. «Non è per te questa felicità,» gli diceva una voce
interiore. «Questo genere di felicità spetta a chi non ha quello che tu possiedi." Ma bisogna
pur dire qualcosa, e così prese a parlare. Le domandò se fosse contenta di quella serata, e
lei, con la consueta semplicità, rispose che quell'onomastico per lei era stato uno dei più
belli.

         Qualcuno dei parenti più stretti si tratteneva ancora. Sedevano nel salotto grande.
Con pigro passo il principe Vasilij si avvicinò a Pierre. Questi si alzò e disse che ormai era
tardi. Il principe Vasilij lo guardò con occhi severi e interrogativi, come se ciò che Pierre
aveva appena detto fosse così strano da non potersi nemmeno ascoltare. Ma, subito dopo,
quell'espressione di severità venne meno; il principe Vasilij tirò Pierre per il braccio, lo fece
sedere e sorrise affettuosamente.

         «E allora, Lëlja?» disse, rivolgendosi alla figlia in quel tono noncurante di tenerezza
che diviene abituale nei genitori che sin dall'infanzia vezzeggiano i loro figli, ma che il
principe Vasilij era riuscito ad apprendere solo imitando altri genitori.

         Poi si rivolse di nuovo a Pierre.

         «Sergej Kuz'miè, da ogni parte,» esclamò, sbottonando l'ultimo bottone del gilè.

         Pierre sorrise. Ma da quel suo sorriso si vedeva che comprendeva benissimo che
non era la storiella su Sergej Kuz'miè a interessare il principe Vasilij, in quel momento; e il
principe Vasilij capì che Pierre l'aveva capito. A un tratto il principe Vasilij bofonchiò
qualcosa, poi uscì. Pierre ebbe l'impressione che perfino il principe Vasilij fosse turbato, e
il turbamento di quel vecchio uomo di mondo lo commosse. Si volse a guardare Hélène, e
gli parve che anche lei fosse turbata. Con lo sguardo pareva dire: «Che farci? La colpa è
vostra.»

         «Bisogna assolutamente che faccia questo passo, ma non posso, io non posso,»
pensava Pierre e riprese a parlare di cose secondarie, di Sergej Kuz'miè, domandando
chiarimenti su quell'aneddoto, perché lui non aveva sentito bene. Hélène con un sorriso
rispose che non lo sapeva neanche lei.



                                                                                             251
www.writingshome.com
                                Lev Nicolaevic Tolstoj – Guerra e pace


       Quando il principe Vasilij entrò nel salotto, la principessa stava parlando a bassa
voce di Pierre con una signora anziana.

       «Certo, c'est un parti très brillant, mais le bonheur, ma chère...»

       «Les mariages se font dans les cieux,» rispose l'anziana signora.

       Con l'aria di non ascoltare le signore, il principe Vasilij si portò in un angolo lontano
e sedette su un divano. Chiuse gli occhi e parve sonnecchiare. La testa gli cadde sul petto
ed egli si riscosse.

       «Aline,» disse alla moglie, «allez voir ce qu'ils font.»

       La principessa si accostò alla porta, vi passò davanti con aria indifferente ma
compresa, e sbirciò nel salotto. Pierre ed Hélène erano seduti come prima e
chiacchieravano.

       «È sempre lo stesso,» rispose al marito.

       Il principe Vasilij si accigliò; piegò la bocca in una smorfia di dispetto, le sue guance
presero a fremere conferendogli quell'espressione sgradevole e volgare che gli era propria.
Poi, scuotendosi, buttò indietro la testa e si avviò con fare deciso, passando davanti alle
signore, verso il salotto. A passi rapidi, il viso atteggiato a compiacenza, si avvicinò
gioiosamente a Pierre. La faccia del principe appariva così solenne che nel vederlo Pierre si
alzò tutto spaventato.

       «Grazie a Dio!» disse il principe. «Mia moglie mi ha detto tutto!» Cinse Pierre con
un braccio e la figlia con l'altro. «Mia cara Lëlja! Sono tanto, tanto contento.» La sua voce
tremò. «Volevo molto bene a tuo padre... e lei sarà una brava moglie per te... che Dio vi
benedica!...»

       Abbracciò la figlia, poi di nuovo Pierre e lo baciò con la sua bocca di vecchio.
Lacrime vere bagnavano le sue guance.

       «Principessa, vieni qui, dunque,» si mise a gridare. La principessa si avvicinò e
prese a piangere anche lei. Anche la vecchia signora si asciugava gli occhi col fazzoletto.
Baciarono Pierre e lui baciò varie volte la mano della bellissima Hélène. Dopo un certo
tempo li lasciarono nuovamente soli.

       «Tutto questo doveva accadere, non poteva essere altrimenti,» pensò Pierre, «perciò
è inutile domandarsi se sia bene o no. È bene, perché ormai è deciso e il dubbio


                                                                                            252
www.writingshome.com
                                 Lev Nicolaevic Tolstoj – Guerra e pace


tormentoso di prima è venuto meno.» Pierre teneva la mano della sua fidanzata in silenzio
e guardava il bel seno che si sollevava e abbassava.

       «Hélène!» disse a voce alta, e si fermò.

       «In questi casi si deve dire qualcosa di speciale,» pensò, ma non riuscì
assolutamente a ricordare che cosa bisognasse dire in casi del genere. Lanciò uno sguardo
al viso di lei. Hélène gli si avvicinò. Il viso di lei si fece di porpora.

       «Togliete questi... questi...» disse Hélène indicando gli occhiali.

       Pierre si tolse gli occhiali; e nei suoi occhi, oltre all'espressione strana che hanno
sempre gli occhi dei miopi quando si levano gli occhiali, c'era uno sguardo sgomento e
interrogativo. Avrebbe voluto chinarsi sulla mano di Hélène e baciarla, ma lei, con un
movimento affrettato e maldestro del capo, gli colse al volo le labbra e le congiunse con le
sue. Il viso di Hélène colpì Pierre per la sua espressione mutata, di sgradevole
smarrimento.

       «Adesso ormai è tardi, tutto è deciso. E poi io l'amo,» pensò.

       «Je vous aime!» disse, ricordandosi che cosa bisognava dire in questi casi; ma queste
parole ebbero un suono così misero che si vergognò di se stesso.

       Un mese e mezzo dopo era sposato e prendeva dimora - felice possessore, come
dicevano, di una bellissima moglie e di vari milioni - nella grande casa rimessa a nuovo
dei conti Bezuchov a Pietroburgo.



III



       Nel dicembre del 1805 il vecchio principe Nikolaj Andreeviè Bolkonskij ricevette
una lettera dal principe Vasilij, il quale lo informava del suo arrivo in compagnia del figlio.
(«Sono in viaggio per un'ispezione, e, naturalmente, cento verste non mi sgomentano,
quando si tratta di venire a farvi visita, mio amato benefattore,» scriveva. «Il mio Anatol',
che va a raggiungere il suo reggimento, mi accompagnerà, e io spero che voi gli
consentirete di esprimervi di persona quel profondo rispetto che, a somiglianza del padre,
anch'egli nutre per voi.»)



                                                                                           253
www.writingshome.com
                               Lev Nicolaevic Tolstoj – Guerra e pace


       «Ecco, non c'è nemmeno bisogno di portar Mar'ja in società: sono i fidanzati a
venire di loro iniziativa.» Disse imprudentemente la piccola principessa, quando ebbe
udita la notizia.

       Nikolaj Andreeviè si accigliò e non disse nulla.

       Due settimane dopo la lettera, una sera arrivarono i domestici del principe Vasilij, e
il giorno dopo il principe in persona accompagnato dal figlio.

       Il principe Bolkonskij aveva sempre avuto scarsa opinione del principe Vasilij, e
questo giudizio s'era ancor più deteriorato negli ultimi tempi, dopo che il principe Vasilij,
sotto il nuovo regno dell'imperatore Paolo e poi dell'imperatore Alessandro, era andato
molto avanti nei gradi e negli onori. Adesso poi, dagli accenni contenuti nella lettera e
dalle parole della piccola principessa, aveva capito dove stava il punto, e nell'anima del
principe Nikolaj Andreeviè l'opinione negativa del principe Vasilij s'era trasformata in un
sentimento di malevolo disprezzo. Quando parlava di lui non faceva che sbuffare. Il
giorno fissato per l'arrivo del principe Vasilij, Nikolaj Andreeviè era particolarmente
contrariato e di cattivo umore. Fosse di cattivo umore per l'arrivo del principe Vasilij o
fosse particolarmente contrariato dell'arrivo del principe Vasilij perché era di cattivo
umore, fatto sta che era di cattivo umore; e Tichon fin dal mattino aveva sconsigliato
l'architetto di presentarsi a rapporto dal principe.

       «Sentite come cammina,» disse Tichon, facendo notare all'architetto il rumore dei
passi del principe. «Quando appoggia forte su tutto il tallone, sappiamo già...»

       Tuttavia, come d'abitudine, alle dieci il principe uscì per la passeggiata col suo
cappotto di velluto foderato di pelliccia, col bavero e il berretto di zibellino. Il giorno
prima era nevicato. Il viottolo sul quale il principe Nikolaj Andreeviè camminava in
direzione della serra era stato spazzato; si scorgevano i segni della scopa sulla neve
rimossa di fresco, e una pala era infissa sul soffice rialzo di neve che correva lungo il
viottolo da entrambi i lati. Il principe fece il giro delle serre, del cortile e delle nuove
costruzioni, sempre accigliato e silenzioso.

       «Ma in slitta si può passare?» domandò all'amministratore che lo accompagnò fino
a casa: un uomo dignitoso, che nel volto e nei modi assomigliava al padrone.

       «La neve è alta, eccellenza. Ho già dato l'ordine di spazzare il viale.»

       Il principe chinò il capo e si avvicinò all'ingresso. «Grazie a Dio,» pensò
l'amministratore, «la nube s'è dileguata!»

                                                                                         254
www.writingshome.com
                                Lev Nicolaevic Tolstoj – Guerra e pace


       «Era difficile passare, eccellenza,» aggiunse l'amministratore. «A quanto ho sentito,
un ministro viene a trovare l'eccellenza vostra, vero?»

       Il principe Bolkonskij si voltò verso l'amministratore e lo fissò con la fronte
aggrottata.

       «Che cosa? Un ministro? Che ministro? Chi ha dato l'ordine? prese a dire con la sua
voce dura e penetrante. Non per la principessina, per mia figlia, hanno spalato, ma per il
ministro! Per me non ci sono ministri!»

       «Eccellenza, io credevo...»

       «Tu credevi!» si mise a gridare il vecchio principe, pronunciando le parole a ritmo
sempre più affrettato e sconnesso. «Tu credevi... Banditi! Canaglie!... Ti insegnerò io a
credere.» E, brandendo il suo bastone, lo sollevò sopra Alpatyè, e lo avrebbe colpito se
l'amministratore istintivamente non avesse scansato il colpo. «Tu credevi, eh?...
Canaglia!...» gridava precipitosamente. Ma sebbene Alpatyè, spaventato egli stesso per il
suo ardire nell'aver scansato il colpo, si fosse avvicinato al principe, chinando
mansuetamente davanti a lui la sua testa calva, o forse proprio per questo, il principe
continuò a gridare: «Canaglie!... Ricoprite la strada con la neve!» Ma rinunciò a sollevare
un'altra volta il bastone e corse dentro casa.

       Prima di pranzo, la principessina e M.lle Bourienne, avendo saputo che il principe
era di cattivo umore, lo aspettarono stando in piedi. M.lle Bourienne aveva un viso
raggiante che diceva: «Io non so niente, io sono quella di sempre», mentre la principessina
Mar'ja era pallida, spaventata, e teneva gli occhi a terra. La cosa più penosa, per la
principessina Mar'ja, era il sapere che in questi casi bisognava comportarsi come M.lle
Bourienne, ma lei non ci riusciva. Pensava: «Se facessi finta di non accorgermene, lui
potrebbe pensare che non partecipo ai suoi affanni; se invece mostrassi di essere anch'io
triste e di cattivo umore, lui direbbe (come altre volte era successo), che ho una faccia da
funerale, eccetera eccetera.»

       Il principe guardò la faccia impaurita di sua figlia e sbuffò. «Canagl... oppure una
stupida!» disse.

       «E l'altra non c'è! Anche con lei si saranno già messi a spettegolare,» pensò,
riferendosi alla piccola principessa che non era in sala da pranzo.

       «E la principessa dov'è?» domandò. «Si nasconde?...»



                                                                                        255
www.writingshome.com
                                Lev Nicolaevic Tolstoj – Guerra e pace


       «Non sta tanto bene,» disse M.lle Bourienne sorridendo gaiamente, «non scende.
Bisogna compartirla: nelle sue condizioni...»

       «Hmm! hmm! ch!... ch!» borbottò il principe, e sedette a tavola.

       Disse che il piatto era sporco; mostrò una macchia e lo gettò via. Tichon lo afferrò al
volo e lo passò al dispensiere. La piccola principessa non si sentiva male, ma aveva
un'invincibile paura del suocero. Così avendo saputo che era di cattivo umore, aveva
deciso di non scendere.

       «Ho paura per il bambino,» aveva detto a M.lle Bourienne, «solo Dio sa cosa mi può
succedere, a causa di uno spavento.»

       La piccola principessa viveva a Lysye Gory continuamente ossessionata dalla paura
e dall'antipatia per il vecchio principe: un'antipatia di cui non si rendeva nemmeno conto,
perché la paura la dominava a tal punto che lei non l'avvertiva nemmeno. Il principe, a sua
volta, provava antipatia per la nuora ma essa veniva soffocata dal disprezzo. La
principessa, una volta abituatasi a Lysye Gory, s'era particolarmente affezionata a M.lle
Bourienne; passava le giornate insieme a lei, la pregava di tenerle compagnia di notte e
spesso le parlava del suocero, criticandolo.

       «Il nous arrive du monde, mon prince,» disse M.lle Bourienne aprendo il bianco
tovagliolo con le sue mani rosee. «Son excellence le prince Kouraguine avec son fils, à ce que j'ai
entendu dire? » disse in tono interrogativo.

       «Hmm... questa excellence è un furbacchione... l'ho fatto assumere io in un
ministero,» rispose il principe con aria risentita. «Perché, poi, viene anche il figlio, non
riesco a capirlo. Può darsi che la principessa Lizaveta Karlovna e la principessina Mar'ja lo
sappiano; ma io ignoro perché si trascini appresso anche suo figlio. Non so proprio che
farmene.» E il principe guardò sua figlia che era arrossita.

       «Non stai bene, forse? Per paura del ministro, come ha detto oggi quel farabutto di
Alpatyè?»

       «No, mon père.»

       Per quanto M.lle Bourienne avesse scelto a sproposito il tema della conversazione,
ella non desistette, e prese a chiacchierare delle serre, della bellezza dei nuovi fiori che
erano sbocciati, cosicché il principe dopo la minestra si ammansì un poco.




                                                                                               256
www.writingshome.com
                                   Lev Nicolaevic Tolstoj – Guerra e pace


       Dopo il pranzo si recò dalla nuora. La piccola principessa sedeva davanti a un
tavolinetto e chiacchierava con Maša, la cameriera. Vedendo il suocero si fece pallida.

       La piccola principessa era molto cambiata. Appariva piuttosto brutta che bella,
adesso. Le guance erano flosce, il labbro superiore era più rialzato, le palpebre erano
gonfie.

       «Sì, un certo peso,» rispose al principe che le domandava che cosa si sentisse.

       «Ti serve qualcosa?»

       «No, merci, mon père.»

       «Bene, bene.»

       Uscì e raggiunse l'office, attiguo alla sala da pranzo. Alpatyè era in piedi in mezzo
alla stanza, con la testa china.

       «È stata ricoperta la strada?»

       «Sì, eccellenza, sì. Perdonate, per amor di Dio, è stato solo per sbadataggine...»

       Il principe lo interruppe e scoppiò nella sua risata innaturale.

       «Bene, bene.»

       Porse la mano, che Alpatyè baciò; e poi andò nel suo studio.

       Il principe Vasilij arrivò quella sera. Fu ricevuto sul viale d'ingresso dai cocchieri e
dai camerieri che con molte grida accompagnarono lungo la strada sulla quale di
proposito era stata sparsa di nuovo la neve, la carrozza su pattini che recava i bagagli e la
sua slitta sino a un'ala della casa.

       Al principe Vasilij e ad Anatol' furono assegnati due appartamenti separati.

       Anatol', levatosi il panciotto, se ne stava seduto con le mani sui fianchi davanti a
una tavola, su un angolo della quale egli, sorridendo, posava distrattamente i suoi grandi e
begli occhi. Egli guardava a tutta la sua vita come a un divertimento ininterrotto, che
qualcuno per qualche ragione s'era impegnato a organizzare per lui; e tale, anche ora, egli
considerava quella sua visita in casa di quel vecchio arcigno e della ricca e brutta
ereditiera. Tutto questo, secondo le sue previsioni, poteva riuscire assai bello e perfino
divertente. «E perché non sposarla dopotutto, se è davvero così ricca? I denari non
guastano mai,» pensava Anatol'.

                                                                                            257
www.writingshome.com
                               Lev Nicolaevic Tolstoj – Guerra e pace


       Si fece la barba, si profumò con quella cura e quell'eleganza che per lui era ormai
un'abitudine, e con l'espressione, in lui innata, di un bonario trionfo, tenendo alta la bella
testa entrò nella camera del padre. Attorno al principe Vasilij si davano da fare i suoi due
camerieri intenti a vestirlo; anch'egli si guardava attorno con aria vivace, e lietamente fece
un cenno del capo al figlio che entrava, quasi dicesse: «Sì, mi occorre che tu sia così!»

       «Senza scherzi, babbo, è davvero così brutta?» domandò Anatol' in francese come
riprendendo un argomento già toccato più d'una volta durante il viaggio.

       «Smettila di dir sciocchezze! E soprattutto cerca di essere rispettoso e deferente col
vecchio principe.»

       «Se quello si mette a sbraitare, io me ne vado,» disse Anatol'. «Io, questi vecchi non
li posso sopportare. Siamo intesi?»

       «Ricordati che per te tutto dipende da questo.»

       In quel frattempo, nelle stanze delle cameriere non soltanto si sapeva dell'arrivo di
un ministro con il figlio, ma il loro aspetto era già stato minutamente descritto. La
principessina Mar'ja era sola nella sua stanza e si sforzava invano di vincere la propria
interna agitazione.

       «Perché hanno scritto, perché Lise me ne ha parlato? È una cosa impossibile!»
ripeteva a se stessa guardandosi nello specchio. «Come farò a entrare in salotto? Se anche
mi piacesse, non potrei essere con lui quella che sono adesso.» Il solo pensiero dello
sguardo di suo padre la colmava di terrore.

       La piccola principessa e M.lle Bourienne avevano già avuto da Maša, la cameriera,
tutti i necessari ragguagli sul figlio del ministro, che era un bel giovane dalle guance
accese e dalle nere sopracciglia, e sul padre, che aveva trascinato a stento le gambe su per
le scale, e ancora sul figlio, che gli era corso dietro come un'aquila, facendo tre gradini alla
volta. Avute queste informazioni, la piccola principessa e M.lle Bourienne, facendo udire
già dal corridoio le loro voci che conversavano animatamente, entrarono nella camera
della principessina.

       «Ils sont arrivés, Marie, lo sapete?» disse la piccola principessa dondolando a causa
del suo ventre appesantito e lasciandosi cadere in una poltrona.

       Ella non indossava più la blusa che portava quel mattino, ma uno dei suoi abiti più
belli; i capelli erano acconciati con cura e il suo viso esprimeva un'animazione, che tuttavia
non bastava a nascondere i lineamenti smorti e alterati. Con quella toilette che era usa
                                                                                            258
www.writingshome.com
                                 Lev Nicolaevic Tolstoj – Guerra e pace


indossare quando frequentava il bel mondo di Pietroburgo, si notava ancor più quanto
fosse imbruttita. Anche l'abbigliamento di M.lle Bourienne mostrava un lieve
miglioramento, e questo conferiva un'attrattiva ancor maggiore al suo viso fresco e
grazioso.

         «Eh bien, et vous restez comme vous êtes, chère princesse?» disse. «On va venir annoncer
que ces messieurs sont au salon; il faudra descendre, et vous ne faites pas un petit brin de toilette?»

         La piccola principessa si alzò dalla poltrona, suonò per chiamare la cameriera, e
piena di allegria si accinse a escogitare una toilette per la principessina Mar'ja e a metterla
in esecuzione. La principessina Mar'ja si sentiva offesa nel suo sentimento di dignità
personale per il fatto che l'arrivo di quel suo «promesso» la emozionasse tanto, e ancor più
offesa che le sue amiche non concepissero neppure che potesse essere altrimenti.
Confessare quanto si vergognava di sé e di loro avrebbe significato tradire la propria
emozione; inoltre, rifiutando di indossare la toilette che le proponevano, avrebbe dato
luogo a celie e a insistenze piuttosto prolungate. Si fece di fiamma, i suoi magnifici occhi si
spensero, la faccia si coprì di macchie e, con quella brutta espressione da vittima che tanto
spesso affiorava sul suo volto, ella si abbandonò nelle mani di M.lle Bourienne e di Lise. Le
due donne si adoprarono con assoluta sincerità per farla bella. Era così brutta che nessuna
delle due poteva certo vedere in lei una rivale; perciò del tutto sinceramente, con quella
ingenua e ferma convinzione femminile che l'acconciatura possa rendere bella una
persona, si accinsero a vestirla.

         «No, davvero, ma bonne amie, questo vestito non è bello,» disse Lise, squadrando di
lontano la principessina, «ordina che ti portino il tuo vestito color granata. Pensa che forse
oggi si decide il destino della tua vita. Questo è troppo chiaro, non va bene; no, non va
bene!»

         Ciò che non andava bene non era l'abito, ma il volto e tutta la figura della
principessina; ma di questo M.lle Bourienne e la piccola principessa non si rendevano
conto. A loro sembrava che, aggiungendo un nastro celeste ai capelli pettinati all'insù, e
cingendo di una fascia celeste l'abito marrone, tutto si sarebbe aggiustato. Dimenticavano
che quel viso spaventato e quella figura non potevano mutare, e perciò, per quanto
modificassero la cornice e l'ornamento, il viso restava misero e brutto. Dopo due o tre
varianti alle quali la principessina si sottomise con docilità, quando fu pettinata all'insù
(un'acconciatura che palesemente alterava e sciupava il suo viso), con la sciarpa celeste e
l'abito da ricevimento color granata, la piccola principessa le girò intorno due volte,
accomodò con la sua piccola mano una piega dell'abito, diede una tiratina alla sciarpa e,
chinando la testa, esaminò la cognata ora da un lato, ora dall'altro.
                                                                                                    259
www.writingshome.com
                                  Lev Nicolaevic Tolstoj – Guerra e pace


       «No, così non va,» disse con decisione e batté le mani. «Non Marie, décidément ça ne
vous va pas. Je vous aime mieux dans votre petite robe grise de tous les jours. Non, de grâce, faites
cela pour moi. Katja,» disse poi alla cameriera, «porta alla principessina l'abito grigio;
vedrete, M.lle Bourienne, accomoderò tutto io,» aggiunse con un sorriso che pregustava
una gioia d'artista.

       Quando Katja portò l'abito richiesto, la principessina Mar'ja era ancora seduta
immobile davanti allo specchio; guardava il proprio volto, e vedeva nello specchio i suoi
occhi pieni di lacrime e la bocca che le tremava, prossima a prorompere in singhiozzi.

       «Voyons, chère princesse,» disse M.lle Bourienne, «encore un petit effort.»

       Lise prese l'abito dalle mani della cameriera e si avvicinò alla principessina Mar'ja.

       La voce di lei, di M.lle Bourienne e di Katja, la quale s'era messa a ridere di
qualcosa, si fondevano in un gaio chiacchiericcio simile al cinguettio degli uccellini.

       «Non, laissez-moi,» disse la principessina.

       Nella sua voce c'erano tanta serietà e tanta sofferenza, che il cinguettio degli uccelli
subito tacque. Videro che i suoi grandi, bellissimi occhi erano pensierosi e pieni di lacrime,
e che guardavano verso di loro con espressione limpida e supplichevole. Capirono che
insistere era inutile e perfino crudele.

       «Au moins changez de coiffure,» disse la piccola principessa. «Je vous disais,» disse poi,
rivolgendosi in tono di rimprovero a M.lle Bourienne, «Marie a une de ces figures, auxquelles
ce genre de coiffure ne va pas du tout. Mais du tout, du tout. Changez, de grâce .»

       «Laissez-moi, laissez-moi, tout ça m'est parfaitement égal,» mormorò una voce che
tratteneva a stento le lacrime.

       M.lle Bourienne e la piccola principessa dovettero riconoscere in cuor loro che
quell'abbigliamento imbruttiva la principessina Mar'ja, la rendeva più brutta del solito; ma
ormai era tardi. Essa le guardava con quella espressione mesta e pensosa che ben
conoscevano. Quell'espressione non suscitava in loro alcun timore (la principessina non
suscitava questo sentimento in nessuno); ma sapevano che quando quell'espressione
appariva sul suo viso, lei diventava taciturna e incrollabile nelle sue decisioni.

       «Vous changerez, n'est-ce pas?» disse Lise; poi, siccome la principessina Mar'ja non le
rispondeva, uscì.



                                                                                                 260
www.writingshome.com
                               Lev Nicolaevic Tolstoj – Guerra e pace


       La principessina Mar'ja rimase sola. Non soddisfece il desiderio di Lise, e non
soltanto rinunciò a mutar pettinatura, ma non si guardò nemmeno allo specchio.

       Sedeva in silenzio, con gli occhi assorti e le braccia abbandonate lungo il corpo, e
pensava. Si immaginava un marito, un uomo forte, un dominatore e, per qualche
incomprensibile ragione, attraente, che d'un tratto la trasportasse in un suo mondo felice,
diverso. Si immaginava, attaccato al seno, un bambino suo, come quello che aveva visto il
giorno prima alla figlia della balia.

       Il marito le stava accanto, e guardava con tenerezza lei e il bambino. «Ma no, è
impossibile, io sono troppo brutta,» pensò.

       «Il tè è servito. Il principe verrà subito,» disse dietro la porta la voce della
cameriera.

       Lei si riscosse e rimase atterrita di ciò che pensava. Prima di scendere, si alzò, entrò
nella stanza delle icone, e fissando lo sguardo sul volto annerito della grande immagine
del Salvatore illuminata dalla lampada, vi sostò alcuni minuti con le mani giunte.
Nell'anima della principessina Mar'ja c'era un dubbio tormentoso. Per lei era possibile la
gioia dell'amore, dell'amore profano per un uomo? Pensando al matrimonio la
principessina Mar'ja sognava la felicità familiare e i figli, ma il suo sogno dominante, il più
forte e il più segreto, era l'amore terreno. Questo sentimento era tanto più forte quanto più
essa si sforzava di celarlo agli altri e persino a se stessa. «Dio mio,» si diceva, «come posso
soffocare dentro il mio cuore questi pensieri del demonio! Come posso reprimere per
sempre questi pensieri malefici e adempiere solo alla tua volontà?» Questa domanda era
appena formulata che Dio le rispondeva nel suo stesso cuore: «Non desiderare nulla per
te; non cercare, non agitarti, non invidiare. L'avvenire delle persone e il tuo destino ti
debbono essere ignoti; ma vivi in modo da essere pronta a tutto. Se a Dio piacerà provarti
nei doveri del matrimonio, sii pronta ad adempiere la sua volontà.» Con questo
tranquillante pensiero (ma pur sempre con la speranza che si adempisse il suo proibito
sogno terreno) la principessina Mar'ja si fece sospirando il segno della croce e scese in
salone, senza pensare né al proprio abito, né alla pettinatura, né a come sarebbe entrata e
che cosa avrebbe detto. Che importanza poteva avere tutto ciò rispetto a quello che Dio ha
disposto, senza il cui volere non cade neppure un capello dalla testa di un uomo?



IV



                                                                                           261
www.writingshome.com
                              Lev Nicolaevic Tolstoj – Guerra e pace


      Quando la principessina Mar'ja entrò nella stanza, il principe Vasilij e suo figlio
erano già nel salone, e conversavano con la piccola principessa e con M.lle Bourienne.
Allorché ella entrò con il suo passo pesante, appoggiando sui talloni, gli uomini e M.lle
Bourienne si alzarono, e la piccola principessa, indicandola ai due uomini, disse: «Voilà
Marie!» La principessina Mar'ja vedeva tutti, e in tutti i particolari. Vide il volto del
principe Vasilij, che, alla vista della principessina, per un istante s'era irrigidito in
un'espressione immobile e grave, e subito dopo s'era fatto sorridente; e vide il volto della
piccola principessa che leggeva con curiosità sui volti degli ospiti l'impressione che Mar'ja
avrebbe prodotto. E vide anche M.lle Bourienne con il suo nastro, il suo bel viso e lo
sguardo animato come non mai, puntato su di lui. Ma non riusci a vedere lui; vide soltanto
qualcosa di alto, di luminoso e di bello che le veniva incontro quando era entrata nel
salone. Dapprima le si avvicinò il principe Vasilij; lei baciò la testa calva che si chinava
sulla sua mano, e rispose a qualche sua parola dicendo che, al contrario, si ricordava molto
bene di lui. Poi si avvicinò a lei Anatol'. Lei continuava a non vederlo. Sentì soltanto una
mano morbida stringere saldamente la sua, e sfiorò appena una fronte bianca circondata
da capelli biondi e impomatati. Quando lo guardò, fu colpita dalla sua bellezza. Anatol',
tenendo il pollice della mano destra appoggiato al bottone allacciato della giacca della
divisa, con il petto in fuori e il dorso eretto, oscillando un poco sulle gambe divaricate e
tenendo il capo lievemente divaricato, la guardava in silenzio con un'espressione allegra
nella quale s'indovinava che non stava affatto pensando a lei. Anatol' non era di spirito
pronto, né vivace, né di brillante conversazione, ma in compenso aveva il dono prezioso,
in società, di mostrare una calma e una sicurezza di sé che non gli venivano mai meno. Se
un uomo poco sicuro di sé quando viene presentato a qualcuno, non riesce a parlare e
manifesta la sconvenienza di quel silenzio sforzandosi di dire qualcosa, fa una figura
penosa. Ma Anatol' taceva, si dondolava sulle gambe, e osservava con aria allegra la
pettinatura della principessina. Si capiva che egli era in grado di conservare quel serafico
silenzio anche molto a lungo. «Se per qualcuno questo silenzio è imbarazzante,
chiacchierate pure; io, per conto mio, non ne ho voglia,» sembrava dire col suo
atteggiamento. Oltre a ciò, Anatol' trattava le donne in un modo che più di ogni altro
suscita nelle donne curiosità, timore e perfino amore: e cioè con una sprezzante
consapevolezza della propria superiorità. Come se col suo atteggiamento egli dicesse: «Vi
conosco, vi conosco; ma perché prendersela tanto per voi? Lo so che ne sareste contente!»
Può anche darsi che lui non lo pensasse affatto (ed è anzi probabile di no, perché in genere
pensava poco), ma tali erano il suo aspetto e i suoi modi. La principessina se ne rese conto
e, come se volesse dimostrargli che non la sfiorava nemmeno l'idea di interessarlo, si
rivolse al vecchio principe. Grazie alla vocetta della piccola principessa e al piccolo labbro
rialzato sui denti e soffuso di peluria, si era accesa una conversazione generale e perfino
                                                                                          262
www.writingshome.com
                                Lev Nicolaevic Tolstoj – Guerra e pace


animata. La piccola principessa aveva accolto il principe Vasilij con quel fare scherzoso a
cui spesso ricorrono le persone loquaci e allegre, e che consiste nel presupporre, fra sé e la
persona a cui ci si rivolge, dei rapporti di vecchia data e molti divertenti ricordi, non
sempre a tutti noti, mentre in realtà tra i due non sussiste alcun ricordo del genere, come
infatti non ce n'erano tra la piccola principessa e il principe Vasilij. Il principe Vasilij si
uniformò volentieri a questo tono; la piccola principessa coinvolse anche Anatol', che lei
quasi non conosceva, in questa rievocazione di buffi episodi mai accaduti. Anche M.lle
Bourienne condivideva questi ricordi comuni e perfino la principessina Mar'ja si sentì
piacevolmente attratta in quel cerchio di ricordi gioiosi.

       «Ecco, almeno adesso disponiamo completamente di voi, caro principe,» diceva la
piccola principessa, naturalmente in francese, al principe Vasilij; «non è come alle serate in
casa di Annette, dove voi scappate sempre. Vi ricordate di cette chère Annette?!»

       «Voi, però, non mettetevi a parlare di politica come Annette!»

       «È il nostro tavolino del tè?»

       «Oh sì!»

       «Perché voi non venivate mai da Annette?» domandò la piccola principessa ad
Anatol'. «Ah! Lo so, lo so,» disse ammiccando, «vostro fratello Ippolit mi raccontava le
vostre gesta.» Ed ella lo minacciò con un dito. «Conosco le vostre scappatelle fin da
quando eravate a Parigi!»

       «Ma lui, Ippolit, non ti ha detto nulla?» intervenne il principe Vasilij rivolgendosi al
figlio, e afferrando per la mano la principessa come se lei volesse scappare e lui facesse
appena a tempo a trattenerla, «Ippolit non ti ha raccontato che languiva d'amore per la
cara principessa e che lei le mettait à la porte?»

       «Oh! C'est la perle de femmes, princesse!» aggiunse poi, rivolto alla principessina.

       Da parte sua, alla sola menzione di Parigi, M.lle Bourienne non s'era lasciata
sfuggire l'occasione di entrare in quella conversazione generale imbastita di ricordi.

       Si permise di domandare se era molto che Anatol' aveva lasciato Parigi e se quella
città gli era piaciuta. Anatol' rispose molto volentieri alla giovane francese e, guardandola
sorridendo, si mise a discorrere con lei della sua patria. Appena aveva veduto la graziosa
M.lle Bourienne, Anatol' aveva deciso che anche lì, a Lysye Gory, ci sarebbe stato da non
annoiarsi. «Veramente graziosa!» pensava, mentre l'esaminava con lo sguardo. «Niente


                                                                                              263
www.writingshome.com
                                   Lev Nicolaevic Tolstoj – Guerra e pace


male questa demoiselle de compagnie. Spero che la prenderà con sé quando mi sposerà,»
pensò, «la petite est gentille.»

       Il vecchio principe si stava vestendo senza fretta nel suo studio, e con la fronte
aggrottata stava pensando a quel che doveva dire. L'arrivo di quegli ospiti l'aveva irritato.
«Che m'importa del principe Vasilij e di suo figlio? Il principe Vasilij è un fanfarone, un
essere vacuo, e anche il figlio dev'essere un bel soggetto,» brontolava fra sé. Lo irritava il
fatto che l'arrivo di quegli ospiti ridestasse nel suo animo un problema irrisolto,
costantemente soffocato; un problema a proposito del quale il vecchio principe ingannava
sempre se stesso. Il problema era questo: avrebbe mai acconsentito a separarsi, prima o
poi, dalla principessina Mar'ja e a cederla a un marito? Il principe rifiutava sempre di porsi
in modo chiaro questa domanda, sapendo già in anticipo che avrebbe risposto secondo
equità e che l'equità, in questo caso, era in contraddizione prima ancora che col suo
sentimento, con le sue stesse possibilità di vivere. La vita era impensabile per il principe
Nikolaj Andreeviè senza la principessina Mar'ja, sebbene in apparenza potesse sembrare
ch'egli la tenesse in poco conto. «E a quale scopo dovrebbe sposarsi?» pensava. «Di sicuro,
per essere infelice. Guardate Lise: ha sposato Andrej (e oggi sarebbe difficile trovare un
marito migliore), ma è forse contenta del suo destino? E chi sposerebbe Mar'ja per amore?
È brutta, è sgraziata. La prenderebbero per il nome che porta, perché è ricca. D'altra parte,
non ci sono donne che restano zitelle? E magari sono le più felici!» Così pensava,
vestendosi, il principe Nikolaj Andreeviè, ma d'altronde quel problema sempre rinviato
esigeva un'immediata soluzione. Il principe Vasilij aveva portato con sé suo figlio con
l'evidente proposito di fare una proposta di matrimonio, e probabilmente quel giorno
stesso o l'indomani avrebbe preteso una risposta precisa. Un nome, una brillante posizione
mondana. «Perché no? Io non ho nulla in contrario,» si diceva il principe, «ma che sia
degno di lei, però. Ad ogni modo, staremo a vedere.»

       «Staremo a vedere,» esclamò ad alta voce. «Staremo a vedere.»

       E, come sempre, entrò a passi vivaci nel salone, abbracciò tutti con un rapido
sguardo, e si accorse di tutto: del vestito della piccola principessa, del nastro della
Bourienne, e della goffa acconciatura della principessina Mar'ja, dei sorrisi della Bourienne
e di Anatol', dell'isolamento della sua principessina nella conversazione generale. «S'è
agghindata come una stupida!» pensò gettando un'occhiata furibonda alla figlia. «Non ha
un briciolo di pudore! E lui non la guarda nemmeno!»

       Nikolaj Andreeviè si avvicinò al principe Vasilij.

       «Benvenuto, sono lieto di vederti.»

                                                                                          264
www.writingshome.com
                               Lev Nicolaevic Tolstoj – Guerra e pace


       «Per visitare un caro amico, val la pena fare sette verste,» esordì il principe Vasilij,
parlando veloce nel suo consueto tono familiare. «Ecco il mio secondogenito, lo
raccomando alla vostra benevolenza.»

       Il principe Nikolaj Andreeviè squadrò Anatol'.

       «Bel giovanotto! Bravo!» disse. «Su, vieni, baciami,» disse, porgendogli la guancia.

       Anatol' baciò il vecchio e lo guardò con curiosità e perfetta calma, aspettando di
vedere se avrebbe presto manifestato le bizzarrie promessegli da suo padre.

       Il principe Nikolaj Andreeviè sedette al suo solito posto in un angolo del divano,
trasse a sé una sedia per il principe Vasilij, gliela indicò e si mise a fargli domande sugli
affari politici e sulle novità. Sembrava ascoltare con attenzione ciò che il principe Vasilij
raccontava, ma lanciava continue occhiate alla principessina Mar'ja.

       «Sicché scrivono da Potsdam?» disse, ripetendo le ultime parole del principe Vasilij;
poi all'improvviso si alzò, avvicinandosi alla figlia.

       «È per gli ospiti che ti sei agghindata così?» disse. «Graziosa, molto graziosa. Tu hai
adottato questa nuova pettinatura per gli ospiti e io, in presenza degli ospiti, ti dico di non
osare di conciarti in questo modo senza il mio permesso.»

       «È colpa mia, mon père,» s'interpose la piccola principessa facendosi rossa.

       «Voi siete libera di fare quel che volete,» disse il principe Nikolaj Andreeviè facendo
una riverenza alla nuora, «ma lei non ha motivo di sfigurarsi; e già brutta così.»

       E tornò a sedersi al suo posto senza più rivolgere l'attenzione a sua figlia, che ormai
era sul punto di piangere.

       «Al contrario, quest'acconciatura sta molto bene alla principessina,» disse il principe
Vasilij.

       «Ebbene, giovane amico, giovane principe... come si chiama?» disse il principe
Nikolaj Andreeviè, rivolgendosi ad Anatol', «Vieni un po' qui, parliamo, facciamo
conoscenza.»

       «Ecco adesso comincia il divertimento,» pensò Anatol', e con un sorriso sedette
vicino al vecchio principe.




                                                                                           265
www.writingshome.com
                                  Lev Nicolaevic Tolstoj – Guerra e pace


          «Dunque, mio caro: a quanto mi dicono siete stato educato all'estero. Non come tuo
padre e me, che abbiamo imparato a leggere e a scrivere da un prete. Ditemi un po': adesso
prestate servizio nella Guardia a cavallo?» domandò il vecchio, fissando da vicino Anatol'.

          «No, sono passato alle truppe di linea,» rispose Anatol' trattenendosi a fatica dal
ridere.

          «Ah! bene, bene. Sicché, mio caro, volete servire l'imperatore e la patria? Siamo in
tempo di guerra. Un bravo giovanotto come voi deve servire, deve servire. Siete al
fronte?»

          «No, principe. Il nostro reggimento è in marcia; ma io sono stato assegnato... Dove
sono stato assegnato, papà?» chiese Anatol' rivolgendosi ridendo a suo padre.

          «A quanto pare fa magnificamente il suo dovere! Dove sono stato assegnato! Ah-ah-
ah!» esclamò il principe Nikolaj Andreeviè, scoppiando a ridere.

          Anatol' prese a ridere ancora più forte. All'improvviso il principe Nikolaj Andreeviè
si accigliò.

          «Be', va' pure,» disse ad Anatol'.

          Anatol', con un sorriso, si accostò di nuovo alle signore.

          «Sicché l'hai fatto educare all'estero, principe Vasilij, eh?» disse il vecchio principe.

          «Ho fatto quel che potevo, e vi dirò che l'educazione che s'impartisce laggiù è molto
migliore della nostra.»

          «Sì, adesso tutto è diverso, tutto è nuovo. Ragazzo in gamba! Proprio in gamba!
Suvvia, andiamo.»

          Prese sotto braccio il principe Vasilij e lo condusse nel suo studio.

          Rimasto a tu per tu con il vecchio principe, il principe Vasilij non tardò a esprimere
i suoi desideri e le sue speranze.

          «Che cosa credi,» rispose irritato il vecchio principe, «che io la voglia tenere, che
non possa separarmene? Guarda che cosa vanno a immaginarsi!» esclamò, in preda alla
collera. «Fosse per me, anche domani! Ti dico solo che io, mio genero, lo voglio conoscere
meglio. Tu sai le mie regole: tutto alla luce del sole! Domani la interrogherò in tua
presenza: se lei acconsente, lui potrà trattenersi per un po' qui con noi. Lui si tratterrà qui e
io avrò tempo di studiarlo un poco.» Il principe sbuffò. «Che si sposi pure, per me fa lo
                                                                                                 266
www.writingshome.com
                                   Lev Nicolaevic Tolstoj – Guerra e pace


stesso,» prese a gridare con la stessa voce stridula che aveva quando si era congedato dal
figlio.

          «Preferisco parlarvi con tutta franchezza,» disse il principe Vasilij, nel tono
dell'uomo furbo che s'è convinto dell'inutilità di ricorrere alla furberia di fronte alla
perspicacia del suo interlocutore. «Voi, del resto vedete le persone in trasparenza. Anatol'
non è un genio, ma è un ragazzo buono e onesto, un ottimo giovane, tutto famiglia.»

          «Bene, bene, staremo a vedere.»

          Come sempre succede alle donne sole, a lungo prive di compagnia maschile, le
signore che vivevano in casa del principe Bolkonskij, alla comparsa di Anatol' avevano
sentito in egual modo che la loro esistenza fino a quel momento non era stata una vera
vita. La forza di pensare, di sentire, di osservare si era all'istante decuplicata in ciascuna di
loro, e la loro vita che fino ad allora si era svolta nelle tenebre, all'improvviso fu rischiarata
da una luce nuova e piena di significato.

          La principessina Mar'ja non pensava al proprio viso e alla propria acconciatura,
anzi, non se ne ricordava più. Il bel viso aperto dell'uomo che forse sarebbe diventato suo
marito assorbiva tutta la sua attenzione. Egli le pareva buono, coraggioso, risoluto, virile e
magnanimo; ed era convinta che possedesse tutte queste virtù. Migliaia di sogni sulla sua
futura vita familiare nascevano senza posa nella sua immaginazione, ma lei li respingeva e
si sforzava di nasconderli.

          «Non sarò troppo fredda con lui?» pensava. «Cerco di contenermi, perché nel
profondo dell'anima mi sento già troppo vicina a lui; ma egli non sa ciò che penso e può
credere di essermi antipatico.»

          E la principessina Mar'ja si sforzava, ma non riusciva a esser gentile col nuovo
ospite.

          «La pauvre fille! Elle est diablement laide,» pensava di lei Anatol'.

          M.lle Bourienne, che la comparsa di Anatol' aveva del pari portata a un alto grado
di eccitazione, aveva altri pensieri. Quella ragazza così giovane e graziosa pur senza una
posizione sociale ben definita, senza parenti e amici e perfino senza patria, non pensava di
dedicare l'intera sua vita al servizio del principe Nikolaj Andreeviè, alla lettura che essa gli
faceva ad alta voce e al servizio della principessina Mar'ja. M.lle Bourienne da tempo
aspettava un principe russo capace di apprezzare senza indugio la sua superiorità rispetto
alle goffe, brutte e malvestite principesse russe; costui si sarebbe innamorato di lei e
l'avrebbe portata via con sé. Ed ecco che questo principe russo finalmente era arrivato.
                                                                                              267
www.writingshome.com
                              Lev Nicolaevic Tolstoj – Guerra e pace


M.lle Bourienne aveva per la mente una storia, udita da una zia e da lei perfezionata, che
le piaceva ripetere nella sua immaginazione. Era la storia di una ragazza sedotta alla quale
compariva in sogno la sua povera madre, sa pauvre mère, per rimproverarla d'essersi data a
un uomo fuori del matrimonio. M.lle Bourienne si commuoveva spesso fino alle lacrime
raccontando nella sua immaginazione questa storia a lui, il suo seduttore. Adesso questo
lui, un vero principe russo, era comparso. Lui l'avrebbe rapita, poi le sarebbe apparsa sa
pauvre mère, e lui l'avrebbe sposata. Così nella testa M.lle Bourienne andava configurando
la sua futura storia mentre discorreva con Anatol' di Parigi. Non c'era nessun calcolo in
M.lle Bourienne (non si soffermava neanche un istante su quale sarebbe dovuto essere il
suo modo di agire), ma tutto questo era già definito da molto tempo dentro di lei, e ora si
raggruppava intorno ad Anatol', al quale lei desiderava e si sforzava di piacere il più
possibile.

       Quanto alla piccola principessa, come una vecchia cavalla di reggimento che si
scuote quando sente il suono della tromba, presa inconsciamente dal gioco e dimentica
della propria situazione, s'era accinta all'abituale galoppo della civetteria, senza alcun
recondito pensiero di lotta, ma con ingenua e spensierata allegrezza.

       Sebbene Anatol' in compagnia femminile assumesse d'abitudine l'atteggiamento
dell'uomo stanco di esser rincorso dalle donne, ora provava un vanitoso piacere nel
constatare quale influenza esercitasse su quelle tre signore. Oltre a ciò, egli cominciava a
sentire, per la graziosa e provocante Bourienne, del desiderio appassionato e brutale che
s'impadroniva di lui con straordinaria velocità e lo spingeva alle azioni più turpi e audaci.

       Dopo il tè il gruppo passò nella stanza dei divani e la principessina fu pregata di
suonare il clavicembalo. Anatol' le si pose di fronte appoggiandosi ai gomiti, vicino a M.lle
Bourienne, mentre i suoi occhi, ridenti e soddisfatti, fissavano la principessina Mar'ja. Ella
sentiva quello sguardo posato su di sé con un'emozione al tempo stesso tormentosa e lieta.
La sua sonata preferita la trasportò nel suo mondo più intimo e poetico e lo sguardo che
sentiva posato su di lei conferiva a quel mondo una poesia ancor più intensa. Lo sguardo
di Anatol', invece, sebbene fosse rivolto verso di lei, in realtà era interessato alle mosse di
un piedino di M.lle Bourienne che egli nel frattempo toccava col suo piede sotto il
clavicembalo. Anche M.lle Bourienne guardava la principessina, e anche nei suoi magnifici
occhi c'era un'espressione nuova, per la principessina Mar'ja, un'espressione di esultanza
smarrita e di speranza.

       «Come mi vuol bene, lei!» pensava la principessina Mar'ja. «Come sono felice
adesso e come potrei essere felice con una simile amica e un simile marito! Ma diventerà

                                                                                           268
www.writingshome.com
                                Lev Nicolaevic Tolstoj – Guerra e pace


davvero mio marito?» pensava, non osando guardare la faccia di lui, ma continuando a
sentire quello sguardo posato su di lei.

       La sera, quando dopo cena si accinsero a ritirarsi, Anatol' baciò la mano della
principessina. Nemmeno lei sapeva come ne avesse avuto l'ardire, ma guardò apertamente
il bellissimo viso che si era avvicinato ai suoi occhi di miope. Dopo, egli si chinò sulla
mano di M.lle Bourienne (era sconveniente, ma lui faceva tutto con assoluta sicurezza e
semplicità); e M.lle Bourienne si fece di porpora e gettò un'occhiata sgomenta alla
principessina.

       «Quelle delicatesse,» pensò la principessina. «Possibile che Amélie (era il nome di
M.lle Bourienne) pensi che io possa esser gelosa di lei e non apprezzi il suo affetto così
puro e la sua devozione verso di me?» Si accostò a M.lle Bourienne e la baciò forte. Nel
frattempo Anatol' si accingeva a baciare la mano della piccola principessa.

       «Non, non, non! Quand votre père m'écrira que vous vous conduisez bien, je vous donnerai
ma main à baiser. Pas avant.»

       Sollevò la piccola mano, e sorridendo ella uscì dalla stanza.



V



       Tutti si ritirarono, e quella notte nessuno per un pezzo riuscì a dormire, tranne
Anatol', il quale si addormentò appena entrato nel letto.

       «Possibile che lui diventi mio marito, proprio lui: quest'uomo sconosciuto, così
bello, così buono. Soprattutto buono,» pensava la principessina Mar'ja, e la paura che essa
non provava quasi mai, improvvisamente l'assalì. Aveva paura di guardarsi attorno; le
sembrava che qualcuno si celasse lì, dietro il paravento, nell'angolo buio. E quel qualcuno
era lui, il diavolo; ed insieme era lui, quell'uomo dalla fronte bianca, le nere sopracciglia e
la bocca vermiglia.

       Suonò per chiamare la cameriera e la pregò di coricarsi nella sua camera.

       Quella sera M.lle Bourienne passeggiò a lungo nel giardino d'inverno aspettando
invano qualcuno, ora sorridendo a quel qualcuno, ora commuovendosi fino alle lacrime
alle immaginarle parole della pauvre mère che le rimproverava la sua caduta.


                                                                                           269
www.writingshome.com
                               Lev Nicolaevic Tolstoj – Guerra e pace


       La piccola principessa brontolò con la cameriera, perché il letto non era stato rifatto
a dovere. Non riusciva a star sdraiata né su un fianco né supina. Tutto le dava un senso di
disagio e di oppressione. Il suo ventre le pesava. Le pesava più che mai prima di allora,
perché la presenza di Anatol' l'aveva trasportata in un'epoca diversa, quando il suo ventre
non era gonfio e tutto per lei era facile e gaio. Stava seduta in poltrona in camicia e cuffia
da notte. Frattanto Katja, assonnata, con la treccia sciolta, per la terza volta sprimacciava e
rivoltava il pesante materasso di piume borbottando qualcosa fra sé.

       «Ti ho detto che è tutto bernoccoli e buche,» diceva la piccola principessa, «io per
prima sarei felice di addormentarmi: dunque non è colpa mia.» E la sua voce tremò come
quella di un bambino che sta per piangere.

       Nemmeno il vecchio principe dormiva. Nel sonno Tichon lo udiva sbuffare e
camminare nervosamente. Al vecchio principe pareva di essere stato offeso nella persona
di sua figlia. E l'offesa era tanto più dolorosa, in quanto non si riferiva a lui, ma a un'altra
persona, alla figlia, che egli amava più di se stesso. Andava dicendosi che doveva riflettere
su tutta la faccenda e decidere per il meglio; e tuttavia non faceva che irritarsi sempre di
più.

       «Si fa avanti il primo venuto e quella si dimentica di suo padre, di tutto e di tutti, si
pettina all'insù, scodinzola; non sembra neanche più lei! È felice di piantare in asso suo
padre! E lo sapeva che me ne sarei accorto. Frr... frr... frrr... E non lo vedo, forse, che quel
cretino guarda soltanto la Bur'enka (bisogna cacciarla via)! E non ha neppure abbastanza
orgoglio per capire tutto questo! Se non ha orgoglio per sé, almeno potrebbe averne per
me. Bisogna farle capire che quello stupido non si cura affatto di lei, ma bada soltanto alla
Bourienne. Se lei non ha orgoglio, glielo farò capire io...»

       Dicendo alla figlia che prendeva un abbaglio, che Anatol' aveva piuttosto
l'intenzione di corteggiare la Bourienne, il vecchio principe sapeva che avrebbe ferito
l'amor proprio della principessina Mar'ja e che avrebbe avuto partita vinta ottenendo quel
che lui voleva: non separarsi, cioè, dalla figlia, sicché si tranquillizzò su questo punto.
Chiamò Tichon e cominciò a spogliarsi.

       «È il diavolo che li ha portati!» pensava, mentre Tichon l'aiutava a infilare la camicia
da notte sul suo corpo adusto di vecchio, coperto sul petto di peli grigi. «Io non li ho
chiamati. Sono venuti a sconvolgere la mia vita; e ne resta così poca, ormai.»

       A Tichon era nota l'abitudine del principe di esprimere talvolta ad alta voce i propri
pensieri: perciò accolse con aria impassibile lo sguardo interrogativo e adirato della faccia
che riemergeva sopra la camicia da notte.
                                                                                            270
www.writingshome.com
                                Lev Nicolaevic Tolstoj – Guerra e pace


       «Sono andati a letto?» domandò il principe.

       Come tutti i bravi domestici, Tichon indovinava a volo i pensieri del suo padrone.
Intuì subito che egli si riferiva al principe Vasilij e a suo figlio.

       «Sono andati a letto e hanno spento il lume, eccellenza.»

       «Non importa, non importa...» borbottò in fretta il principe; infilò i piedi nelle
pantofole, le braccia nella veste da camera e si avvicinò al divano sul quale dormiva.

       Sebbene Anatol' e M.lle Bourienne non si fossero detti nulla, essi si erano capiti alla
perfezione per quanto riguardava la prima parte del romanzo, ossia fino all'apparire della
pauvre mère; avevano capito che bisognava dirsi molte cose in segreto e perciò fin dal
mattino seguente cercarono l'occasione per vedersi da soli. Mentre la principessina, alla
solita ora, si recava dal padre, M.lle Bourienne s'incontrava con Anatol' nel giardino
d'inverno.

       Quel giorno la principessina Mar'ja si avvicinò con particolare trepidazione alla
porta dello studio. Le sembrava che non soltanto tutti sapessero che quel giorno si
decideva il suo destino, ma sapessero anche che lei ci pensava realmente. Leggeva
quest'espressione sul volto di Tichon e del cameriere del principe Vasilij, che la incontrò
nel corridoio mentre portava dell'acqua calda e le fece un profondo inchino.

       Quella mattina il vecchio principe fu molto affettuoso e premuroso con la figlia. Ma
la principessina Mar'ja conosceva benissimo quella sua espressione premurosa. Era
l'espressione che appariva sul suo viso quando lei non capiva un problema aritmetico:
allora le sue secche mani si stringevano a pugno per il disappunto, si alzava in piedi
allontanandosi da lei e ripeteva più volte a voce bassa le stesse parole.

       Egli affrontò subito la questione e le rivolse la parola dandole del voi.

       «Mi hanno fatto una proposta a vostro riguardo,» disse, sorridendo in modo
innaturale. «Voi, credo, avete intuito,» proseguì, «che il principe Vasilij è venuto qui e ha
portato con sé il suo allievo (chissà perché il principe Nikolaj Andreeviè chiamava Anatol'
"allievo") non certo per i miei begli occhi. Ieri mi hanno fatto una proposta a vostro
riguardo. E, siccome voi conoscete le mie regole, io mi rimetto a voi.»

       «Come devo intendere le vostre parole, mon père?» esclamò la principessina,
arrossendo e impallidendo.




                                                                                          271
www.writingshome.com
                               Lev Nicolaevic Tolstoj – Guerra e pace


       «Come "intendere"?» gridò adirato Nikolaj Andreeviè. «Il principe Vasilij ti trova di
suo gusto come nuora e domanda la tua mano in nome del suo allievo. Ecco cosa c'è da
"intendere"! Come sarebbe a dire, "intendere"? Sono io che domando a te.»

       «Io non so come la intendiate voi, mon père,» mormorò in un bisbiglio la
principessina.

       «Io? io? Che cosa c'entro, io? Non vi preoccupate per me. Non sono io che devo
sposarmi. Che ne pensate voi? Ecco quello che occorre sapere.»

       La principessina capiva che il padre non vedeva la cosa di buon occhio, ma in quel
momento la colse il pensiero che il destino della sua vita si sarebbe deciso ora o mai.
Abbassò gli occhi per non vedere quello sguardo sotto il cui influsso sentiva di non poter
pensare, ma, per antica abitudine, soltanto sottomettersi, e disse:

       «Io desidero soltanto una cosa: eseguire la vostra volontà; ma se dovessi esprimere
il mio desiderio...»

       Non riuscì a terminare. Il principe la interruppe.

       «Benissimo, allora!» si mise a gridare. «Lui prenderà te e la tua dote, e per
soprannumero si prenderà anche M.lle Bourienne. Quella sarà la moglie, e tu...»

       Il principe si fermò. S'era accorto dell'impressione prodotta da queste parole sulla
figlia. Essa aveva chinato il capo ed era sul punto di piangere.

       «Suvvia, io scherzavo,» disse il principe. «Ricordati una cosa, principessina: io mi
attengo alla regola secondo la quale una ragazza ha pieno diritto di decidere. Ti lascio
libera. Ricordati una cosa sola: dalla tua decisione dipende la felicità della tua vita. Di me è
inutile parlare.»

       «Ma io non so... mon père.»

       «C'è ben poco da dire! Lui ha ricevuto un ordine: non sposerebbe soltanto te, ma
chiunque altra, mentre tu sei libera di scegliere... Va' in camera tua e rifletti; fra un'ora
vieni da me e dimmi sì o no, in presenza sua. So che ti metterai a pregare. E va bene, prega
pure. Ma rifletti, piuttosto, è meglio. Va', dunque, e pensaci. Sì o no, sì o no, sì o no!» gridò
ancora il principe, mentre la principessina già usciva dallo studio barcollando come in una
nebbia.

       Il suo destino s'era deciso, e s'era deciso felicemente. Ma quell'allusione di suo
padre a M.lle Bourienne, era orribile. Si poteva supporre che fosse una menzogna, ma era
                                                                                             272
www.writingshome.com
                                Lev Nicolaevic Tolstoj – Guerra e pace


orribile egualmente, e lei non poteva fare a meno di pensarci. Camminava dritta attraverso
il giardino d'inverno senza vedere e senza udire nulla, quando, a un tratto un bisbiglio, la
familiare voce di M.lle Bourienne, la fece tornare in sé. Sollevò gli occhi e, a due passi da
sé, vide Anatol' che abbracciava la francese e le sussurrava qualcosa. Con un'espressione
terribile sul suo bel viso, Anatol' si volse verso la principessina Mar'ja e al primo istante
non abbandonò la vita di M.lle Bourienne che non si era accorta di lei.

       «Chi è là? Perché? Aspettate!» sembrava dire la faccia di Anatol'. La principessina
Mar'ja li guardava senza proferir parola. Essa non poteva capire quel che vedeva. Alla fine
la Bourienne lanciò un grido e scappò via. Con un allegro sorriso Anatol' s'inchinò alla
principessina Mar'ja come per invitarla a ridere di quello strano incidente e alzando le
spalle si diresse verso la porta che metteva nel suo appartamento.

       Un'ora dopo Tichon venne a chiamare la principessina Mar'ja. La invitava a recarsi
dal principe, e aggiunse che anche il principe Vasilij Andreeviè era presente. Nel momento
in cui Tichon era entrato, la principessina sedeva sul divano nella sua stanza; stringeva fra
le sua braccia M.lle Bourienne in lacrime e le carezzava dolcemente il capo. I magnifici
occhi della principessina, senza aver perduto la loro calma luminosità, guardavano con
compassionevole amore il visetto grazioso di M.lle Bourienne.

       «Non, princesse, je suis perdue pour toujours dans votre coeur» diceva M.lle Bourienne.

       «Pourquoi? je vous aime plus que jamais,» diceva la principessina Mar'ja, «et je tâcherai
de faire tout ce qui est en mon pouvoir pour votre bonheur.»

       «Mais vous me méprisez, vous si pure, vous ne comprendrez jamais cet égarement de la
passion. Ah, ce n'est que ma pauvre mère ...»

       «Je comprends tout,» rispondeva la principessina Mar'ja con un triste sorriso.
«Calmatevi, mia cara. Vado da mio padre,» disse poi, e uscì dalla stanza.

       Quando la principessina Mar'ja entrò nello studio il principe Vasilij sedeva con le
gambe accavallate, la tabacchiera in una mano e il viso atteggiato a un sorriso commosso.
Appariva oltremodo intenerito, un uomo che compatisce e ride per primo del proprio
sentimentalismo. Si affrettò a portare al naso una presa di tabacco.

       «Ah, ma bonne, ma bonne,» disse, alzandosi in piedi e prendendola per le due mani.
Tirò un sospiro e continuò: «Le sort de mon fils est en vos mains. Décidez, ma bonne, ma chérie,
ma douce Marie, que j'ai toujours aimée, comme ma fille.»

       Il principe Vasilij si scostò. Negli occhi gli spuntò una lacrima vera.
                                                                                            273
www.writingshome.com
                                 Lev Nicolaevic Tolstoj – Guerra e pace


       «Frr... frr...» sbuffava il principe Nikolaj Andreeviè. «Il principe a nome del suo
allievo... di suo figlio, ti fa una proposta di matrimonio. Vuoi o non vuoi diventare la
moglie del principe Anatol' Kuragin? Rispondi: sì o no!» disse, quasi gridando, «poi io mi
riservo il diritto di dire anche la mia opinione. Sì, la mia opinione e soltanto la mia
opinione,» aggiunse il principe Nikolaj Andreeviè rivolgendosi al principe Vasilij e
rispondendo alla sua espressione implorante. «Sì oppure no?»

       «Il mio desiderio, mon père, è di non abbandonarvi mai, di non dividere mai la mia
vita dalla vostra. Io non voglio sposarmi,» disse la principessina Mar'ja con decisione,
fissando con i suoi magnifici occhi suo padre e il principe Vasilij.

       «Assurdità, sciocchezze! Assurdo, assurdo, assurdo?» si mise a gridare il principe
Nikolaj Andreeviè con la fronte aggrottata; prese per una mano la figlia, la trasse a sé, e
senza baciarla ma semplicemente chinando la sua fronte verso quella di lei, gliela sfiorò, e
strinse così forte la mano della principessina che questa fece una smorfia di dolore e gettò
un grido.

       Il principe Vasilij si alzò in piedi.

       «Ma chère, je vous dirai que c'est un moment que je n'oublierai jamais, jamais; mais, ma
bonne, est-ce que vous ne nous donnerez pas un peu d'espérance de toucher ce coeur si bon, si
généreux. Dites que peut-être... L'avenir est si grand. Dites: peut-être...»

       «Principe, quel che ho detto è tutto ciò che ho nel mio cuore. Vi ringrazio dell'onore,
ma non sarò mai la moglie di vostro figlio.»

       «Ebbene, la questione è chiusa, mio caro. Ad ogni modo sono molto lieto di averti
visto, molto lieto davvero. Va' in camera tua, principessina, va',» disse il vecchio principe.
«Sì, sono proprio lieto di averti veduto,» ripeté abbracciando il principe Vasilij.

       «La mia vocazione è un'altra,» pensava frattanto la principessina Mar'ja meditando
su se stessa. «La mia vocazione sta nell'essere felice di un'altra felicità, della felicità
nell'amore e nell'abnegazione. E, qualunque cosa mi costi, farò la felicità della povera
Amélie. Essa lo ama di un amore così appassionato! E anche il suo rimorso è appassionato.
Farò di tutto per combinare il matrimonio con lui. Se non è ricco, io gli darò i mezzi
necessari; li chiederò a mio padre, li chiederò ad Andreij. Sarò felice quando lei sarà sua
moglie. Lei è così sfortunata; è sola, straniera, senza nessuno che la aiuti! Dio mio, con
quale passione lo ama, se ha potuto abbandonarsi così. Ma forse anch'io avrei fatto lo
stesso!...» pensava la principessina Mar'ja.


                                                                                           274
www.writingshome.com
                                 Lev Nicolaevic Tolstoj – Guerra e pace


VI



       Per molto tempo i Rostov non avevano avuto notizie di Nikolaj, solo verso la metà
dell'inverno venne recapitata al conte una lettera, e dall'indirizzo egli riconobbe la scrittura
del figlio. Appena ricevutala, il conte corse in punta di piedi nel suo studio, sbigottito e
frettoloso, cercando di non farsi vedere; vi si chiuse dentro e cominciò a leggere. Anna
Michajlovna, avendo saputo della lettera (come veniva a sapere tutto quello che succedeva
nella casa) entrò nello studio a passi silenziosi e lo sorprese con la lettera in mano che
singhiozzava e rideva a un tempo.

       Quantunque i suoi affari si fossero assestati, Anna Michajlovna continuava a vivere
dai Rostov.

       «Mon bon ami?» disse Anna Michajlovna in un tono di voce tra il mesto e
l'interrogativo, pronta ad ogni evenienza.

       Il conte singhiozzò ancora più forte.

       «Nikoluška... una lettera... è ferito, ma chère; è stato... è stato... ferito... Figliolo mio...
la contessa... è promosso ufficiale... Dio sia lodato... Come posso dirlo alla contessa?»

       Anna Michajlovna sedette accanto al conte, col proprio fazzoletto asciugò le lacrime
dai suoi occhi e dalla lettera che ne era tutta macchiata, asciugò le proprie lacrime, lesse la
lettera, tranquillizzò il conte e decise che durante il pranzo e il tè avrebbe preparato lei la
contessa, e dopo il tè, con l'aiuto di Dio, le avrebbe detto tutto.

       Durante tutto il pranzo Anna Michajlovna parlò delle voci che correvano
sull'andamento della guerra, e parlò anche di Nikolaj. Domandò due volte quando fosse
arrivata l'ultima sua lettera sebbene lo sapesse anche prima, e osservò che era molto
probabile che arrivasse una lettera quel giorno stesso. Ogni volta che, a quelle allusioni, la
contessa cominciava a inquietarsi e a sbirciare con ansia ora il conte ora Anna Michajlovna,
quest'ultima portava prontamente il discorso su argomenti insignificanti. Nataša, che di
tutta la famiglia era la più capace di avvertire le sfumature nei toni, negli sguardi e nelle
espressioni dei volti, fin dal principio del pranzo aveva drizzato le orecchie e aveva capito
che c'era qualcosa fra suo padre e Anna Michajlovna, qualcosa che riguardava suo fratello,
e che Anna Michajlovna stava preparando il terreno. Nonostante tutto il suo ardire
(Nataša sapeva come sua madre fosse sensibile a tutto ciò che riguardava qualunque
notizia su Nikoluška), essa non osò fare domande. Per l'inquietudine non mangiò nulla, e
non fece che rigirarsi sulla sedia senza dar retta alle osservazioni della sua governante.
                                                                                                   275
www.writingshome.com
                                  Lev Nicolaevic Tolstoj – Guerra e pace


Dopo il pranzo corse a precipizio da Anna Michajlovna, e nella stanza dei divani le si
buttò al collo di slancio.

       «Zietta, dite, che cosa c'è di nuovo?»

       «Niente, mia cara.»

       «No, anima mia; no tesoro, delizia mia: io non mi arrendo, lo so che voi sapete
qualcosa.»

       Anna Michajlovna scosse il capo.

       «Vous êtes une fine mouche, mon enfant,» disse.

       «È arrivata una lettera di Nikolen'ka? Vero?» gridò Nataša leggendo una risposta
affermativa sul viso di Anna Michajlovna.

       «Ma, per amor di Dio, abbi prudenza: lo sai che maman può impressionarsi.»

       «Sì, sì. Ma adesso raccontatemi. Non volete raccontarmi? Allora vado subito a
dirglielo.»

       In poche parole Anna Michajlovna riferì a Nataša il contenuto della lettera, ma alla
condizione che non lo raccontasse a nessuno.

       «Parola d'onore,» disse Nataša facendosi il segno della croce, «non lo dirò a
nessuno,» e corse subito da Sonja.

       «Nikolen'ka... è stato ferito... una lettera...» esclamò trionfante e felice.

       «Nicolas!» riuscì appena a proferire Sonja impallidendo all'istante.

       Per la prima volta Nataša, accorgendosi dell'impressione che aveva prodotto in
Sonja la notizia del ferimento di suo fratello, s'accorse del lato triste di quella notizia.

       Si precipitò verso Sonja, l'abbracciò e scoppiò a piangere.

       «È un po' ferito, ma è stato promosso ufficiale; adesso sta bene, è lui stesso che
scrive,» diceva fra le lacrime.

       «Ecco, si vede proprio che voi donne siete tutte piagnucolone,» disse Petja, che
camminava per la stanza a grandi passi decisi. «Io sono molto contento anche così; sul
serio, sono proprio contento che mio fratello si sia distinto. Voi siete delle piagnucolone,
non capite niente.»

                                                                                               276
www.writingshome.com
                                Lev Nicolaevic Tolstoj – Guerra e pace


       Nataša sorrise attraverso le lacrime.

       «Tu non hai letto la lettera?» domandò Sonja.

       «Non l'ho letta, ma Anna Michajlovna ha detto che ormai tutto è passato e che è già
ufficiale...»

       «Dio sia ringraziato,» disse Sonja facendosi il segno della croce. «Ma se ti avesse
mentito? Andiamo da maman.»

       Petja camminava per la stanza in silenzio.

       «Se ci fossi stato io al posto di Nikoluška, ne avrei uccisi ancora di più di quei
francesi,» disse; «sono così odiosi! Ne avrei ammazzati tanti da farne una montagna.»

       «Sta' zitto, Petja, come sei stupido!...»

       «Non sono io che sono stupido, ma quelle, che piangono per delle stupidaggini,»
disse Petja.

       «Tu te lo ricordi?» domandò a un tratto Nataša dopo un minuto di silenzio. Sonja
sorrise.

       «Se mi ricordo di Nicolas?»

       «No, Sonja; dico se lo ricordi proprio bene, in modo da ricordare tutto,» continuò
Nataša con un gesto enfatico, per dare alle sue parole il più serio dei significati. «Anch'io
ricordo Nikolen'ka,» disse. «Lo ricordo, mentre Boris non me lo ricordo più. Non mi
ricordo più niente...»

       «Come? Non ricordi Boris?» domandò Sonja meravigliata.

       «Non è che non me ne ricordi. So com'è, ma non me ne ricordo come di Nikolen'ka.
Lui se chiudo gli occhi lo vedo, mentre Boris no (e Nataša chiuse gli occhi), no, niente!»

       «Ah, Nataša!» disse Sonja, guardando con uno sguardo rapito e solenne la sua
amica, come se la ritenesse indegna di ascoltare quello che lei voleva dire, e come se
parlasse a un'altra persona, con la quale non fosse lecito scherzare. «Mi sono legata a tuo
fratello, e qualunque cosa succeda a lui o a me, lo amerò per tutta la vita.»

       Nataša guardava Sonja con occhi meravigliati e taceva. Sentiva che quello che aveva
detto Sonja era la verità, che un amore come quello di cui parlava Sonja doveva esistere,


                                                                                             277
www.writingshome.com
                               Lev Nicolaevic Tolstoj – Guerra e pace


ma Nataša non aveva provato ancora nulla di simile. Era convinta che potesse accadere,
ma non lo capiva.

       «Gli scriverai?» domandò.

       Sonja si fece pensierosa. Se e come dovesse scrivere a Nicolas era appunto
l'interrogativo che la tormentava. Adesso che lui era ormai un ufficiale, un eroe ferito, da
parte sua sarebbe stato bene richiamarlo al ricordo di lei e dell'impegno che egli si era
assunto nei suoi confronti.

       «Non lo so,» rispose arrossendo. «Penso che se lui mi scriverà, io gli risponderò.»

       «E non avrai vergogna a scrivergli?»

       Sonja sorrise.

       «No.»

       «Io, invece, mi vergognerei di scrivere a Boris. Io non gli potrei scrivere.»

       «E perché dovresti vergognartene?»

       «Così, non so. Mi sentirei imbarazzata, avrei vergogna, insomma.»

       «E io invece lo so perché lei si vergogna,» disse Petja, offeso dall'osservazione che
Nataša aveva fatto poco prima; «si vergogna perché lei era innamorata di quel grassone
con gli occhiali (così Petja chiamava il suo omonimo, il nuovo conte Bezuchov); e adesso
invece si è innamorata di quel cantante (Petja alludeva all'italiano che insegnava canto a
Nataša): è per questo che si vergogna.»

       «Petja, sei uno stupido,» disse Nataša.

       «Non più stupido di te, ragazza mia,» rispose Petja dall'alto dei suoi nove anni,
proprio come se fosse stato un vecchio brigadiere.

       La contessa era stata preparata dalle allusioni di Anna Michajlovna durante il
pranzo. Ora, ritiratasi in camera sua, seduta in poltrona, non distoglieva gli occhi dalla
miniatura sul coperchio della tabacchiera che ritraeva suo figlio, e le venivano le lacrime
agli occhi. Anna Michajlovna, con la lettera in mano, si avvicinò in punta di piedi alla
camera della contessa e si fermò.

       «Non entrate,» disse al vecchio conte che la seguiva, «più tardi.» E chiuse la porta
dietro di sé.

                                                                                         278
www.writingshome.com
                                   Lev Nicolaevic Tolstoj – Guerra e pace


           Il conte mise l'orecchio alla serratura e rimase in ascolto.

           Dapprima udì il suono di frasi indifferenti, poi il solo suono della voce di Anna
Michajlovna che faceva un lungo discorso; poi un grido, poi un silenzio, poi di nuovo le
voci che parlavano con tono allegro. Alla fine ci furono dei passi e Anna Michajlovna aprì
la porta al conte. Sul volto di Anna Michajlovna c'era l'espressione soddisfatta del chirurgo
che ha appena terminato una difficile amputazione e introduce il pubblico affinché possa
apprezzare la sua maestria.

           «C'est fait,» disse al conte, indicando con gesto solenne la contessa che in una mano
teneva la tabacchiera col ritratto e nell'altra la lettera, e premeva sulle labbra ora l'una ora
l'altra.

           Vedendo il conte, essa gli tese le braccia, abbracciò la sua testa calva e, al di sopra
della testa del marito, guardò di nuovo la lettera e il ritratto. Poi, per premerseli di nuovo
sulle labbra, respinse leggermente la testa calva. Vera, Nataša, Sonja e Petja entrarono nella
stanza e cominciò la lettura della lettera. Descriveva brevemente la marcia di trasferimento
e le due battaglie alle quali Nikoluška aveva preso parte, annunciava la promozione a
ufficiale, e diceva che baciava le mani a maman e a papa, chiedendo la loro benedizione;
baciava Vera, Nataša e Petja. Inoltre mandava i suoi saluti a monsieur Schelling e a madame
Schoss, alla njanja, e, infine, pregava di baciare per lui la cara Sonja, che amava sempre e di
cui sempre si ricordava. Udendo ciò, Sonja diventò così rossa che le vennero le lacrime agli
occhi. Incapace di resistere a tutti gli occhi che si erano posati su di lei, fuggì in sala e prese
a correre da ogni parte, a girare su se stessa; poi col vestito gonfiato come un pallone, rossa
e sorridente si buttò a sedere per terra. La contessa piangeva.

           «Perché piangete, maman?» disse Vera. «Da tutto quello che scrive direi che c'è da
rallegrarsi, non da piangere.»

           Era verissimo, ma il conte, la contessa, Nataša e tutti gli altri la guardarono con aria
di rimprovero. «Ma a chi assomiglia questa qui!» pensò la contessa.

           La lettera di Nikoluška fu letta e riletta cento volte e quelli che erano ritenuti degni
di ascoltarla dovevano andare dalla contessa che non se la lasciava sfuggire di mano. Ci
andarono gli istitutori, le njanje, Miten'ka, alcuni conoscenti; la contessa ogni volta
rileggeva la lettera con nuovo piacere e ogni volta in quella lettera scopriva nuove virtù
nel suo Nikoluška. Come le sembrava strano, straordinario, gioioso, il fatto che suo figlio -
quel figlio che vent'anni prima si muoveva appena dentro di lei con le sue minuscole
membra, quel figlio per cui aveva litigato con il conte che lo viziava, quel figlio che aveva
imparato a pronunciare prima «pera» e poi «papà», che quel figlio adesso fosse laggiù, in
                                                                                               279
www.writingshome.com
                               Lev Nicolaevic Tolstoj – Guerra e pace


terra straniera, fra gente sconosciuta, e fosse un soldato valoroso, e fosse solo, senza l'aiuto
e senza la guida di nessuno, e là adempisse a doveri propri di un uomo adulto. La secolare
esperienza del mondo, la quale dimostra come i bambini, con un processo progressivo e
insensibile, dalla culla si trasformino in uomini, per la contessa non esisteva. L'evolversi di
suo figlio in ogni fase del suo sviluppo era per lei un fatto straordinario, come se non ci
fossero stati milioni e milioni di persone che erano cresciute esattamente nello stesso
modo. Come vent'anni prima era impensabile per lei che quel piccolo essere che viveva
dentro di lei potesse poi vagire e piangere, succhiare dal suo seno e cominciare a parlare,
così adesso lei non riusciva a pensare che quello stesso essere fosse diventato l'uomo forte
e valoroso, modello di figlio e di uomo, che era adesso a giudicare da quella lettera.

       «E che stile, come descrive bene le cose!» diceva rileggendo la parte della lettera in
cui il figlio si diffondeva sugli avvenimenti. «E che animo! Di se stesso non dice niente...
niente! Parla d'un certo Denisov, mentre lui è certo il più coraggioso di tutti. Non scrive
nulla delle sue sofferenze. Che cuore! Come lo riconosco! E come s'è ricordato di tutti! Non
ha dimenticato nessuno. Io l'ho detto sempre, sempre; anche quando era piccolo così, io lo
dicevo sempre...»

       Per più di una settimana furono preparate e scritte le minute, poi vennero copiate in
bella le lettere che tutta la casa scriveva a Nikoluška. Sotto la sorveglianza della contessa e
a speciale cura del conte furono raccolte le piccole cose necessarie e i denari per l'uniforme
e la sistemazione del neo-ufficiale. Anna Michajlovna, che era una donna pratica, si era
procurata raccomandazioni anche per la corrispondenza sua e del figlio, e aveva trovato
modo di far inoltrare le sue lettere al granduca Konstantin Pavloviè che comandava la
Guardia. I Rostov pensavano che Guardia russa all'estero costituisse già un indirizzo
sufficientemente chiaro e che se una lettera giungeva al granduca, non c'era ragione perché
non arrivasse al reggimento di Pavlograd che doveva trovarsi lì vicino; perciò fu deciso di
spedire le lettere e i soldi a Boris; e per mezzo del corriere del granduca, Boris a sua volta
doveva recapitare il tutto a Nikoluška. C'erano lettere del vecchio conte, della contessa, di
Petja, di Vera, di Nataša, di Sonja; c'erano anche seimila rubli per l'equipaggiamento e
svariate altre cose che il conte mandava a suo figlio.



VII



       Il 12 novembre l'armata di Kutuzov, accampata presso Olmütz, si preparava a esser
passata in rivista il giorno seguente da due imperatori, quello russo e quello austriaco. La
                                                                                            280
www.writingshome.com
                              Lev Nicolaevic Tolstoj – Guerra e pace


Guardia, appena arrivata dalla Russia, pernottò a quindici miglia da Olmütz: il giorno
dopo, alle dieci della mattina, doveva presentarsi subito alla rivista sul campo di Olmütz.

      Quel giorno Nikolaj Rostov ricevette da Boris un biglietto in cui l'amico lo
informava che il reggimento di lzmajl pernottava a quindici miglia da Olmütz e che lui lo
aspettava per consegnargli una lettera e dei denari. I denari soprattutto occorrevano a
Rostov, ora che, di ritorno dalla campagna di guerra, le truppe si erano fermate sotto
Olmütz e il campo brulicava di vivandieri, ed ebrei austriaci ben riforniti riempivano il
campo offrendo ogni sorta di merci allettanti. Nel reggimento di Pavlograd si
susseguivano banchetti e festeggiamenti in onore delle ricompense ricevute dopo la
battaglia, e si facevano spedizioni a Olmütz da una certa Carolina, un'ungherese che vi era
giunta da poco e aveva aperto una trattoria con personale femminile. Rostov aveva
festeggiato poco tempo prima la sua promozione a cornetta, aveva comperato Beduin, il
cavallo di Denisov, ed era pieno di debiti con i compagni e i vivandieri. Quando ebbe
ricevuto il biglietto di Boris, con un compagno andò a cavallo fino a Olmütz; qui pranzò,
bevve una bottiglia di vino e poi, da solo, si recò al campo della Guardia per cercarvi il suo
amico d'infanzia. Rostov non era ancora riuscito ad equipaggiarsi. Indossava una logora
giubba da junker con le mostrine da soldato, consimili pantaloni con il fondo di pelle
consumato e una sciabola da ufficiale con la dragona. Montava un cavallo del Don,
comperato durante la marcia da un cosacco. In testa portava un gualcito berretto da ussaro
spavaldamente calzato all'indietro e un po' di sbieco. Avvicinandosi all'accampamento del
reggimento di lzmajl, pensava come avrebbe stupefatto Boris e tutti i suoi colleghi con
quell'aspetto da ussaro temprato dalle battaglie.

      La Guardia aveva fatto tutta la marcia come fosse stata una passeggiata, sfoggiando
la sua impeccabile tenuta e la sua disciplina. Le tappe erano brevi, gli zaini venivano
trasportati dai carriaggi; per gli ufficiali le autorità austriache preparavano a ogni tappa
magnifici pranzi. I reggimenti entravano e uscivano dalle città con la fanfara militare in
testa, e quando erano in marcia (cosa di cui gli uomini della Guardia andavano fieri) per
ordine del granduca gli uomini procedevano al passo e gli ufficiali a piedi ai loro posti.
Durante tutto il tragitto Boris era stato sempre accanto a Berg, che era già stato promosso
comandante di compagnia. Presa in consegna la sua compagnia, grazie alla sua efficienza e
alla sua diligenza Berg si era subito guadagnato la fiducia dei superiori, e aveva anche
potuto sistemare in maniera assai vantaggiosa i suoi affari economici. Boris durante la
campagna aveva conosciuto molte persone che avrebbero potuto essergli di aiuto, e per
mezzo della lettera di raccomandazione di Pierre che aveva portato con sé, aveva
conosciuto il principe Andrej Bolkonskij, per i cui buoni uffici sperava di ottenere un posto
presso lo stato maggiore del comandante supremo. Berg e Boris, eleganti e curati, si
                                                                                          281
www.writingshome.com
                                Lev Nicolaevic Tolstoj – Guerra e pace


riposavano dopo l'ultima tappa diurna; erano seduti nel lindo alloggio che era stato loro
assegnato, davanti a un tavolino rotondo, e giocavano a scacchi. Berg teneva fra le
ginocchia la pipa accesa; Boris, con l'abituale diligenza, riordinava le pedine con le sue
mani bianche e sottili aspettando la mossa di Berg, e guardava la faccia del suo partner,
evidentemente concentrato nel gioco, perché egli pensava sempre e soltanto a ciò che stava
facendo.

         «Ecco. E adesso come ne uscirete?»

         «Vediamo un po',» rispose Berg, toccando un pezzo e ritirando di nuovo la mano.

         In quel momento la porta si aprì.

         «Eccolo finalmente!» gridò Rostov. «E c'è anche Berg! Petisanfan allé cuscé dormir!»
gridò, ripetendo le parole della njanja che un tempo facevano ridere lui e Boris.

         «Mio Dio, come sei cambiato!» Boris si alzò per andare incontro a Rostov, ma,
nell'alzarsi, non dimenticò di rimettere a posto gli scacchi che cadevano; e voleva
abbracciare l'amico, ma Nikolaj si tirò un po' indietro. Con quella particolare inclinazione
dei giovani, che hanno paura delle strade battute, e vogliono manifestare i propri
sentimenti senza imitare gli altri, in modo nuovo e non come li manifestano, spesso
ipocritamente, gli anziani, Nikolaj avrebbe voluto far qualcosa di speciale incontrandosi,
con l'amico: avrebbe voluto dare a Boris un pizzicotto, uno spintone, ma non scambiare un
bacio,    come    facevano    tutti.   Boris,   al   contrario,    abbracciò   tranquillamente    e
amichevolmente Rostov e lo baciò tre volte.

         Non si vedevano quasi da sei mesi, e alla loro età, l'età in cui i giovani fanno i primi
passi sulla strada della vita, entrambi scoprivano l'uno nell'altro enormi mutamenti,
l'impronta nuova degli ambienti che avevano frequentati in quei primi passi. Erano
cambiati molto dopo il loro ultimo incontro e tutt'e due desideravano mostrarsi a vicenda i
cambiamenti avvenuti in loro.

         «Guardateli come sono pulitini, freschi, proprio come se venissero adesso da una
passeggiata! Altro che noialtri, povera soldatesca di prima linea!» esclamò Rostov con
accenti baritonali nella voce che a Boris riuscivano nuovi, e certi gesti da soldataccio,
indicando i suoi pantaloni inzaccherati di fango.

         La padrona di casa, una tedesca, udendo la voce rumorosa di Rostov, si affacciò alla
porta.

         «Che c'è, bellezza?» disse Nikolaj ammiccando.
                                                                                                 282
www.writingshome.com
                                 Lev Nicolaevic Tolstoj – Guerra e pace


       «Che hai da gridare così? Li spaventi,» disse Boris. «Io non mi aspettavo che venissi
oggi,» aggiunse. «Ti ho mandato solo ieri il biglietto, per mezzo d'un mio conoscente che è
aiutante di campo di Kutuzov, il principe Bolkonskij. Non pensavo che te lo recapitasse
così presto... Ebbene, che fai, come stai? Hai già avuto il battesimo del fuoco?» domandò.

       Senza rispondere Rostov scosse la croce di S. Giorgio che portava appesa con un
cordoncino alla divisa, e indicando il suo braccio bendato, lanciò un'occhiata a Berg.

       «Come vedi,» disse.

       «Già, già, certo!» disse Boris sorridendo. Anche noi abbiamo fatto una magnifica
campagna. Lo sai che sua altezza ha cavalcato continuamente col nostro reggimento,
sicché abbiamo avuto tutte le comodità e tutti i vantaggi. E che ricevimenti, pranzi, balli in
Polonia; non so come raccontarteli! E anche il principe ereditario è stato molto benevolo
con tutti i nostri ufficiali.»

       E i due amici presero a raccontarsi a vicenda, l'uno le sue baldorie di ussaro e la vita
di battaglia, l'altro le piacevolezze e i vantaggi del servizio al comando di personaggi
altolocati.

       «Oh, la Guardia!» disse Rostov. «Ma senti: mandiamo a prendere del vino.»

       Boris si accigliò.

       «Se proprio ci tieni,» disse.

       E, avvicinatosi al letto, prese il borsellino di sotto i cuscini puliti e ordinò che
portassero da bere.

       «Già, e poi devo darti i denari e la lettera,» aggiunse.

       Rostov prese la lettera; buttò i denari sul divano, si appoggiò al tavolo con entrambi
i gomiti e cominciò a leggere. Lesse alcune righe e diede uno sguardo rabbioso a Berg.
Incontrando il suo sguardo, nascose la faccia dietro la lettera.

       «A quanto pare vi hanno mandato un bel po' di denari,» disse Berg, guardando il
pesante borsellino che faceva un incavo nel divano. «E noi invece dobbiamo campare con
la paga, conte. Vi dirò di me...»

       «E io vi dirò, caro Berg,» lo interruppe Rostov, «che quando riceverete una lettera
da casa e vi ritroverete con un amico col quale avete voglia di parlare di tutto, e io mi
troverò presente, me ne andrò subito per non esservi d'impiccio. Andatevene in qualche

                                                                                           283
www.writingshome.com
                                Lev Nicolaevic Tolstoj – Guerra e pace


posto, vi prego, dove vi pare... al diavolo!» gridò, e subito, afferratolo per le spalle e
stavolta guardandolo con espressione amichevole per cercare di attutire l'asprezza delle
proprie parole, soggiunse: «Non dovete prendervela, caro, ma preferisco parlarvi in tutta
franchezza, come se foste un vecchio conoscente.»

      «Ah, figuratevi, conte, capisco benissimo,» disse Berg alzandosi e parlando come
dentro di sé con la sua voce gutturale.

      «Andate dai padroni di casa: vi avevano invitato,» aggiunse Boris.

      Berg indossò un soprabito pulitissimo, senza una macchiolina né un granello di
polvere, si ravviò davanti allo specchio i capelli sopra le tempie, all'insù come li portava
l'imperatore Aleksandr Pavloviè, e convintosi dallo sguardo di Rostov che il suo soprabito
era stato notato, uscì dalla stanza con un gradevole sorriso sulle labbra.

      «Ah, che animale sono, però!» brontolò Rostov leggendo una delle lettere.

      «Perché, che cosa c'è?»

      «Ah, che porco sono, a non aver mai scritto una volta sola e ad averli spaventati
così. Ah, che porco sono!» ripeté, arrossendo. «Suvvia, manda Gavrila a prendere del vino!
Su, beviamo!» disse.

      Alle lettere dei parenti era acclusa anche una lettera di raccomandazione per il
principe Bagration che la vecchia principessa si era procurata da certi conoscenti dietro
consiglio di Anna Michajlovna; la mandava al figlio con la preghiera di farla recapitare al
destinatario e di valersene.

      «Che sciocchezza! Non ne ho proprio bisogno,» disse Rostov gettando la lettera sul
tavolo.

      «Perché la butti via?» domandò Boris.

      «È una lettera di raccomandazione. Che diavolo me ne faccio, io, di questa lettera?»

      «Come, che te ne fai della lettera?» disse Boris, raccogliendola e leggendo
l'indirizzo. «Questa lettera ti può servire moltissimo.»

      «A me non serve nulla, e non andrò a fare l'aiutante da nessuno, io.»

      «E perché, poi?» domandò Boris.

      «È una carica da lacchè!»

                                                                                        284
www.writingshome.com
                               Lev Nicolaevic Tolstoj – Guerra e pace


       «Sei sempre lo stesso sognatore, come vedo,» disse Boris scuotendo la testa.

       «E tu sei sempre lo stesso diplomatico. Ma cambiamo discorso... E tu come ti trovi,
piuttosto?» domandò Rostov.

       «Lo vedi. Finora tutto è andato bene; ma confesso che mi piacerebbe molto
diventare aiutante, e non restare in linea.»

       «Perché?»

       «Perché, una volta deciso di seguire la carriera militare, bisogna cercare, per quanto
possibile, di fare una carriera brillante.»

       «Già, questo è vero!» disse Rostov, che evidentemente stava pensando ad altro.

       Guardava in modo attento e interrogativo negli occhi del suo amico, come per
trovarvi risposta a una certa domanda.

       Il vecchio Gavrila portò il vino.

       «Non sarebbe il caso di mandare a chiamare Alfons Karloviè, adesso?» disse Boris.
«Berrà lui con te; io non posso.»

       «Fallo venire, fallo venire! Be', che fa il tedescone?» disse Rostov con un sorriso
sprezzante.

       «È un'ottima persona, è bravo e simpatico,» disse Boris.

       Rostov fissò ancora una volta Boris negli occhi, e sospirò. Berg tornò, e davanti alla
bottiglia di vino la conversazione dei tre ufficiali si rianimò. I due della Guardia
raccontavano a Rostov della loro campagna, di come erano stati festosamente accolti in
Russia, in Polonia e all'estero. Riferivano le gesta e le parole del loro comandante, il
granduca, e aneddoti sulla sua bontà e sul suo carattere irascibile. Berg come al solito
taceva, quando la cosa non lo riguardava personalmente, ma a proposito dell'irascibilità
del granduca raccontò con piacere che in Galizia gli era capitato di parlare con il granduca
che passava in rivista i reggimenti ed era furibondo per l'irregolarità dei movimenti. Con
un gaio sorriso sulle labbra raccontò che il granduca, arrabbiatissimo, gli si era avvicinato
a cavallo gridando: «Arnauti!» ( «Arnauti» era l'espressione preferita dal granduca quando
s'infuriava) e aveva chiesto del comandante della compagnia.

       «Credetemi, conte, io non mi sono spaventato affatto, perché sapevo di non essere
in torto. Sapete, principe, senza vantarmi posso dire che gli ordini del giorno del

                                                                                         285
www.writingshome.com
                              Lev Nicolaevic Tolstoj – Guerra e pace


reggimento li conosco a memoria e anche il regolamento lo conosco come il "Padre
Nostro". Perciò, conte, sulla mia compagnia non ci sono rilievi da fare. Dunque, la mia
coscienza era tranquilla. Mi sono presentato (Berg si alzò e fece vedere come si era
presentato, con la mano alla visiera; realmente sarebbe stato difficile manifestare maggiore
ossequio e maggior compiacimento di sé). Lui mi fece un cicchetto, come si dice, uno di
quei cicchetti da lasciarti più morto che vivo, come si dice, e giù "arnauti" e "diavoli" e "in
Siberia",» raccontava Berg sorridendo con aria furbesca. «Io lo sapevo di non essere in
torto e perciò stavo zitto. Non è giusto, conte? "E che, sei muto?" gridava lui. E io sempre
zitto. Ebbene, che cosa credete, conte? Il giorno dopo il fatto non era nemmeno
menzionato sull'ordine del giorno; ecco che cosa significa non perdersi d'animo! Eh sì,
conte,» concluse Berg, mettendosi a fumare la pipa ed emettendo volute di fumo.

      «Magnifico,» disse Rostov sorridendo.

      Ma Boris, notando che Rostov aveva voglia di prendere in giro Berg, deviò
abilmente il discorso. Chiese a Rostov di raccontare come e dove fosse rimasto ferito. A
Rostov questo faceva piacere e cominciò a raccontare, animandosi sempre più, via via che
il racconto procedeva. Raccontò il fatto d'armi di Schöngraben proprio come son soliti
raccontare una battaglia coloro che vi hanno preso parte, ossia come avrebbero voluto che
fosse, come l'hanno sentita raccontare da altri, come è più bello a raccontarsi, ma come non
corrisponde assolutamente alla realtà. Rostov era un giovane sincero: non avrebbe mai
riferito di proposito una cosa non vera. Cominciò a raccontare tutto né più né meno come
era stato, ma, senza accorgersene, senza volerlo, fatalmente sconfinò nella non verità.
D'altronde, se avesse raccontato la verità a quei suoi interlocutori, che, come lui, avevano
già udito descrivere mille volte una carica di cavalleria e si erano fatti un'idea precisa di
che cosa fosse un attacco e quindi si aspettavano un racconto di quel genere, essi non gli
avrebbero creduto, o - ciò che era peggio - avrebbero pensato che Rostov per il primo fosse
responsabile del fatto che non gli fosse successo nulla di ciò che di solito accade a tutti
coloro che descrivono una carica di cavalleria. Non poteva limitarsi a dire che tutti insieme
s'erano lanciati al galoppo, che lui era caduto da cavallo, si era slogato un polso e si era
messo a correre con tutte le sue forze verso il bosco per sfuggire ai francesi. Inoltre, per
raccontare le cose proprio come s'erano svolte, bisognava fare uno sforzo su se stessi in
modo da dire esclusivamente ciò che era accaduto. Raccontare la verità è molto difficile e i
giovani di rado ne sono capaci. I due amici si aspettavano che egli raccontasse di come si
fosse sentito ardere da un fuoco, immemore di sé, mentre si avventava come una tempesta
sul quadrato nemico; di come vi avesse fatto irruzione menando fendenti a destra e a
manca, di come la sua sciabola avesse assaporato la carne del nemico, e infine fosse caduto
esausto. E lui raccontò esattamente tutto questo.
                                                                                           286
www.writingshome.com
                                Lev Nicolaevic Tolstoj – Guerra e pace


       Verso la metà del suo racconto, mentre diceva: "Tu non puoi immaginarti che strana
sensazione di furore si provi al momento della, carica", entrò nella stanza il principe
Andrej Bolkonskij, che Boris aspettava. Il principe Andrej, che amava assumere il ruolo del
protettore verso i giovani, era lusingato dal fatto che ci si rivolgesse a lui per ottenere
aiuto, ed era ben disposto verso Boris, che il giorno prima aveva saputo accattivarsi la sua
simpatia, sicché desiderava appagare il desiderio di quel giovane. Inviato da Kutuzov a
portare certe carte al granduca ereditario, aveva pensato di passare da lui con la speranza
di trovarlo solo. Entrando nella stanza e vedendo un ussaro dell'esercito (il principe
Andrej non poteva soffrire gli ussari), che raccontava le sue imprese guerresche, sorrise
cordialmente a Boris, ma si accigliò e aggrottò la fronte nel guardare Rostov. Poi accennò a
un inchino e sedette con aria stanca sul divano. Era contrariato dal fatto di essere capitato
in un momento così ingrato. Rostov se ne rese conto e si fece di bragia. Ma non gliene
importava nulla: tanto, quello era un estraneo. Gettò un'occhiata a Boris e vide che anche
lui, in un certo senso, si vergognava di quell'ussaro della Guardia. Nonostante il tono
sgradevole e sarcastico del principe Andrej, nonostante il generico disprezzo che, dal suo
punto di vista di combattente dell'esercito, Rostov provava per tutti quegli aiutantini di
stato maggiore ai quali evidentemente apparteneva anche il nuovo venuto, egli si sentì
confuso, si fece rosso e tacque. Boris domandò quali novità ci fossero allo stato maggiore e
che cosa, senza essere indiscreti, si dicesse dei nostri piani.

       «Probabilmente        andremo     avanti,»    rispose     Bolkonskij,   non   desiderando
evidentemente dire di più in presenza di estranei.

       Berg approfittò dell'occasione per domandare in termini particolarmente ossequiosi
se adesso non avrebbero distribuito, come si era sentito dire, doppia indennità di
foraggiamento ai comandanti di compagnia dell'esercito. Il principe Andrej rispose
sorridendo che lui non era in grado di pronunciarsi su disposizioni di stato così
importanti, e Berg scoppiò in un'allegra risata.

       «Della vostra questione,» disse il principe Andrej rivolgendosi di nuovo a Boris,
«parleremo poi,» e si rivolse a guardare Rostov. «Venite da me dopo la rivista; faremo
tutto quanto è possibile.»

       Volse lo sguardo per la stanza, poi tornò a rivolgersi a Rostov, il cui stato di
invincibile, infantile turbamento ora mutatosi in irritazione, il principe Andrej non s'era
nemmeno degnato di notare, e disse:

       «Mi sembra che voi steste raccontando della battaglia di Schöngraben. Voi
c'eravate?»

                                                                                             287
www.writingshome.com
                              Lev Nicolaevic Tolstoj – Guerra e pace


      «Sì, c'ero,» rispose Rostov adirato, quasi a voler offendere col suo tono l'aiutante di
campo.

      Bolkonskij si accorse dello stato d'animo dell'ussaro, e la cosa gli riuscì divertente.
Sorrise con espressione lievemente sprezzante. «Sì! Adesso circolano molti racconti su
quello scontro.»

      «Sì, molti!» confermò a voce vibrata Rostov, che ora guardava Boris, ora Bolkonskij
con occhi densi di collera. «Sì, i racconti sono molti, ma i nostri sono i racconti di coloro
che si sono trovati proprio sotto il fuoco del nemico; i nostri racconti hanno un peso ben
diverso da quelli di certi prodi dello stato maggiore che ricevono ricompense senza far
nulla.»

      «Ai quali voi presumete che io appartenga, soggiunse con un sorriso tranquillo e
garbato il principe Andrej.

      Uno strano sentimento di irritazione, e nello stesso tempo di deferenza per la calma
di quell'individuo si mescolava in quel momento nell'anima di Rostov.

      «Io non parlo di voi,» disse, «io non vi conosco e, lo confesso, non desidero
nemmeno conoscervi. Io parlo in genere di quelli dello stato maggiore.»

      «Statemi a sentire,» lo interruppe il principe Andrej con tranquilla autorevolezza
nella voce. «Voi volete offendermi e io sono pronto a consentire con voi che è molto facile
farlo se non si ha sufficiente rispetto per se stessi; ma consentite, che il momento e il luogo
sono molto mal scelti. A giorni noi tutti ci troveremo coinvolti in un grande e più serio
duello; ma indipendentemente da questo, Drubeckoj, il quale dice di essere un vostro
vecchio amico, non ha alcuna colpa se la mia faccia ha avuto la sfortuna di non piacervi.
Del resto,» aggiunse, alzandosi in piedi, «voi conoscete il mio nome e sapete dove
trovarmi; ma non dimenticate che io non considero in alcun modo offeso né me né voi, e il
mio consiglio, come persona di voi più anziana, è di non attribuire a tutto ciò alcuna
conseguenza. Venerdì vi attendo dopo la rivista, Drubeckoj. Arrivederci.» E dopo aver
fatto un cenno di saluto a entrambi, il principe Andrej uscì.

      Rostov si ricordò di ciò che avrebbe dovuto dire soltanto quando l'altro se n'era già
andato, e fu ancora più contrariato per essersi dimenticato di dirlo. Ordinò subito che gli
portassero il cavallo e, congedatosi freddamente da Boris, ritornò al campo. Avrebbe
dovuto andare l'indomani al quartier generale e sfidare quel tronfio aiutante di campo, o
lasciare le cose come stavano? Questo era l'interrogativo che lo tormentò durante tutto il
tragitto. Ora pensava irosamente con quale soddisfazione avrebbe visto lo spavento di

                                                                                           288
www.writingshome.com
                                  Lev Nicolaevic Tolstoj – Guerra e pace


quell'ometto debole e orgoglioso di fronte alla sua pistola, ora sentiva con stupore che di
tutte le persone che conosceva nessuno avrebbe desiderato avere per amico come quel
piccolo aiutante che gli riusciva detestabile.



VIII



       Il giorno dopo l'incontro di Boris con Rostov ebbe luogo la rassegna delle truppe
austriache e russe, sia di quelle appena giunte dalla Russia, sia di quelle reduci dalla
campagna di guerra con Kutuzov. I due imperatori - il russo accompagnato dal principe
ereditario e l'austriaco dall'arciduca - dovevano passare in rassegna l'esercito alleato di
ottantamila uomini.

       Le truppe tirate a lucido e con le alte uniformi cominciarono a muoversi di buon
mattino, per andare a schierarsi sul campo davanti alla fortezza. Ora procedevano migliaia
di gambe e di baionette con le bandiere al vento, e al comando degli ufficiali si fermavano,
facevano la conversione sul fianco e si schieravano al posto assegnato, accanto ad altre ed
eguali masse di fanteria con diverse uniformi; ora con ritmo scandito e misurato,
rintronava un reparto di cavalleria in gran gala, con le uniformi ricamate, azzurre, rosse,
verdi, preceduti dalla banda gallonata, su cavalli neri, sauri e grigi; sfilando con il rumore
di bronzo dei cannoni lustri e scintillanti che vibravano sugli affusti, e con il suo odore di
miccia, l'artiglieria s'insinuava fra la fanteria e la cavalleria e si disponeva nei punti
assegnati. Non soltanto i generali in uniforme da parata, con le loro vite grosse o snelle
eccessivamente strette alla cintola e con i colli rossi chiusi nei colletti, con le fusciacche e le
decorazioni, non soltanto gli impomatati e agghindati ufficiali, ma anche ogni soldato, con
la faccia lavata e rasata di fresco, le armi e tutto l'equipaggiamento lustro fino
all'impossibile, ogni cavallo, strigliato al punto che il manto brillava come raso e le criniere
pettinate pelo per pelo, tutti sentivano che stava accadendo qualcosa di oltremodo
importante e di solenne. Ogni generale, ogni soldato sentiva la propria nullità, conscio di
essere un granello di sabbia in quel mare di uomini, e al tempo stesso sentiva la propria
potenza, conscio di esser parte di quell'enorme tutto.

       Sin dal primo mattino erano cominciati un gran movimento e lo sforzo dei
preparativi, e alle dieci tutto era nell'ordine dovuto. Sull'enorme spianata le file erano
schierate. L'intero esercito era disposto in tre masse: prima veniva la cavalleria, poi
l'artiglieria, e infine la fanteria.

                                                                                               289
www.writingshome.com
                               Lev Nicolaevic Tolstoj – Guerra e pace


       Fra una massa e l'altra c'era una sorta di corridoio.

       Le tre parti che costituivano l'esercito si distinguevano nettamente l'una dall'altra: le
truppe che avevano combattuto con Kutuzov (al fianco destro del quale erano schierati in
prima fila gli uomini del reggimento di Pavlograd), i reggimenti di linea e della Guardia
arrivati dalla Russia e le truppe austriache. Ma tutti erano parte dello stesso schieramento,
sotto lo stesso comando e disposti nell'identico ordine.

       Come il vento sulle foglie trascorse un mormorio agitato: «Vengono! Vengono!» si
udirono delle voci sgomente e poi, per tutte le truppe, corse l'onda degli ultimi febbrili
preparativi.

       Davanti, proveniente da Olmütz, apparve un gruppo di cavalieri che si stava
avvicinando. E nello stesso tempo, sebbene fosse una giornata senza vento, una lieve folata
di brezza corse sopra l'esercito e mosse le banderuole delle lance e le bandiere spiegate che
batterono contro le aste. Sembrava che fossero gli stessi soldati schierati a esprimere con
questo lieve movimento la loro esultanza all'avvicinarsi dei sovrani. Si udì un grido:
«Attenti!» Poi, come i galli all'alba, lo stesso grido si ripeté da un capo all'altro dello
schieramento. E tutto fu silenzio.

       In quel mortale silenzio si udiva soltanto lo scalpitio dei cavalli. Era il seguito degli
imperatori. Cavalcando, i sovrani si avvicinarono al fianco dello schieramento:
risuonarono le note dei trombettieri del primo reggimento di cavalleria, che suonavano la
marcia del reggimento. Sembrava che non fossero i trombettieri a suonare, ma che
l'esercito stesso, esultando per l'avvicinarsi del sovrano, intonasse quella musica.
Attraverso quei suoni si udì distintamente, isolata, la giovane e affabile voce
dell'imperatore Alessandro. Egli pronunciò parole di saluto, e il primo reggimento tuonò:
«urrà» con voce così potente, prolungata e gioiosa, che i soldati stessi furono impauriti dal
numero e dalla forza della massa che essi formavano.

       Rostov, che era nelle prime file del gruppo di Kutuzov, al quale l'imperatore si
accostò prima che ad ogni altro, provò lo stesso sentimento di tutti gli altri soldati: un
sentimento di oblio di sé, di orgogliosa consapevolezza di forza e di appassionato
trasporto verso colui che era la causa di quest'occasione trionfale. Egli sentiva che da una
sola parola di quell'uomo dipendeva il fatto che tutta quella massa (e anche lui, ad essa
legato, insignificante granello di sabbia) si gettasse nel fuoco o nell'acqua, verso un delitto,
la morte o il più sublime eroismo; e per questo appunto non poteva non trepidare e non
sentirsi mancare il cuore nel presentimento di quella parola imminente.


                                                                                            290
www.writingshome.com
                                Lev Nicolaevic Tolstoj – Guerra e pace


       «Urrà! Urrà! Urrà!» tuonavano le voci da ogni parte: un reggimento dopo l'altro
accoglieva il sovrano con le note della sua fanfara, e poi di nuovo: «Urrà! Urrà! Urrà!» E gli
urrà, crescendo e traboccando, si fondevano in un rombo assordante.

       Finché l'imperatore non si avvicinava, ogni reggimento nel suo silenzio e nella sua
immobilità sembrava un corpo senza vita; ma bastava che il sovrano si portasse alla sua
altezza perché gli uomini si rianimassero e rimbombassero, unendosi all'urlo di tutta la
linea che il sovrano aveva già percorso. In mezzo al potente, assordante rimbombo di
quelle voci, fra le masse delle truppe, immobili e come impietrite nei loro quadrati, si
muovevano in modo simmetrico ma libero e sciolto, centinaia di cavalieri del seguito, e
davanti a loro i due imperatori. E sui due imperatori era palesemente puntata l'attenzione
contenuta e appassionata di quella massa di uomini.

       L'imperatore Alessandro, giovane e bello con l'uniforme della Guardia a cavallo e il
tricorno leggermente inclinato, col suo volto accattivante e la voce sonora ma non forte,
attirava su di sé l'attenzione generale.

       Rostov era poco distante dai trombettieri; coi suoi occhi acuti aveva riconosciuto da
lontano l'imperatore e lo aveva seguito mentre si avvicinava. Quando il sovrano fu a una
ventina di passi di distanza e Nikolaj poté distinguere distintamente in ogni particolare, il
suo volto così bello, così giovane e felice, egli provò un sentimento di tenerezza e di
entusiasmo che non aveva mai provato prima di allora. Tutto: ogni lineamento, ogni
mossa gli sembrava incantevole del sovrano.

       Fermatosi davanti al reggimento di Pavlograd, disse qualcosa in francese
all'imperatore d'Austria, e sorrise. Vedendo quel sorriso, anche Rostov inconsapevolmente
cominciò a sorridere e provò un impeto d'amore ancora più forte verso il suo sovrano.
Avrebbe voluto manifestare in qualche modo questo suo amore per il sovrano; ma sapeva
che non era possibile e gli veniva voglia di piangere. Il sovrano chiamò il comandante del
reggimento e gli disse qualche parola.

       «Dio mio! Che cosa proverei se il sovrano si rivolgesse a me!» pensò Rostov.
«Morirei dalla felicità.»

       Il sovrano si rivolse anche agli ufficiali:

       «Io vi ringrazio tutti, signori, (ogni parola era udita da Rostov come un suono
proveniente dal cielo), vi ringrazio di tutto cuore.»

       Come sarebbe stato felice, Rostov, se in quel momento avesse potuto morire per il
suo zar!
                                                                                          291
www.writingshome.com
                               Lev Nicolaevic Tolstoj – Guerra e pace


       «Voi avete ben servito la bandiera di S. Giorgio e ne siete degni.»

       «Morire, morire per lui!» pensava Rostov.

       Il sovrano disse ancora qualcosa che Rostov non intese bene, e i soldati, a voce
spiegata, gridarono: «Urrà!»

       Anche Rostov gridò con quanta forza aveva, piegandosi sulla sella, volendo farsi
del male con quel grido, pur di esprimere appieno il suo entusiasmo per il sovrano.

       L'imperatore sostò alcuni secondi davanti agli ussari come se fosse stato indeciso.

       «Come può essere indeciso il sovrano?» pensò Rostov; ma poi anche
quell'irresolutezza gli parve solenne e affascinante, come tutto ciò che faceva l'imperatore.

       L'indecisione dello zar durò solo un istante. Il suo piede, con lo stivale dalla stretta e
affusolata punta, come allora si portava, sfiorò il ventre della cavalla baia che cavalcava; la
sua mano guantata di bianco alzò le redini, ed egli si mosse, accompagnato dal mare
confuso e ondeggiante degli aiutanti. Egli apparve sempre più lontano, mentre sostava
presso gli altri reggimenti, e alla fine, fra il seguito che circondava i due imperatori, Rostov
poté scorgere soltanto il suo pennacchio bianco.

       Fra i signori del seguito Rostov aveva notato anche il principe Bolkonskij, che
cavalcava con aria pigra e trascurata. Si ricordò della lite del giorno prima e tornò a
chiedersi se dovesse o non dovesse sfidarlo. «Non devo, s'intende,» pensò adesso Rostov.
«E vale la pena di pensare e di parlare di una cosa simile in un momento come questo? Nel
momento di un simile trasporto d'amore, d'estasi, d'abnegazione, che senso possono avere
le nostre liti, le nostre offese? Io voglio bene a tutti, ora, perdono a tutti,» pensò Rostov.

       Quando il sovrano ebbe percorso tutti i reggimenti, le truppe cominciarono a
sfilargli davanti a passo di parata, e Rostov, in sella al suo Beduin che egli aveva
comperato di recente da Denisov, passò come serrafila del suo squadrone, ossia da solo e
pienamente visibile all'imperatore.

       Prima di arrivare all'altezza dello zar, Rostov, ottimo cavaliere, piantò due volte gli
sproni nei fianchi di Beduin per metterlo a quel trotto eccitato che Beduin assumeva
quando era infuriato. Il cavallo, piegato il muso schiumante contro il petto, sollevò la coda,
e come volando nell'aria e non toccando terra, proiettò ben alte le zampe e sfilò
orgogliosamente, quasi sentisse anch'esso su di sé lo sguardo dell'imperatore.

       «Bravi ussari del Pavlograd!» esclamò l'imperatore.

                                                                                                 292
www.writingshome.com
                               Lev Nicolaevic Tolstoj – Guerra e pace


        «Dio mio! Come sarei felice se adesso lui mi ordinasse di buttarmi nel fuoco!» pensò
Rostov.

        Quando la rivista fu terminata, gli ufficiali arrivati da poco e quelli di Kutuzov
presero a riunirsi a gruppi e si cominciò a parlare delle ricompense, degli austriaci e delle
loro divise, del fronte di guerra, di Bonaparte e di come adesso gli sarebbe andata male,
specie quando fosse sopraggiunto anche il corpo d'armata di esseri e la Prussia avesse
preso le nostre parti.

        Ma in tutti i gruppi, più di ogni altra cosa si parlava dell'imperatore Alessandro; si
riferivano ogni sua parola, ogni suo gesto, si era entusiasti di lui.

        Tutti desideravano una cosa sola: marciare al più presto contro il nemico sotto la
guida dell'imperatore. Al comando dell'imperatore non si poteva non vincere, chiunque
fosse l'avversario. Questo pensavano, dopo la rivista, Rostov e la maggior parte degli
ufficiali.

        Tutti, dopo quella rivista, erano convinti della vittoria più di quanto lo sarebbero
stati dopo due battaglie vinte.



IX



        Il giorno dopo la rivista, rivestito della sua migliore uniforme e accompagnato dagli
auguri di buona fortuna del collega Berg, Boris partì diretto a Olmütz per incontrarvi
Bolkonskij; intendeva approfittare della sua benevolenza e ottenere il miglior posto che
fosse possibile, meglio di tutto un posto d'aiutante presso un personaggio importante, il
che costituiva, nell'esercito, la posizione più ambita. «Rostov, al quale suo padre manda
anche diecimila rubli, può anche ragionare in quel modo, sostenere che lui non vuole
inchinarsi a nessuno e non si presterà a fare il lacchè di nessuno; ma io non ho altro che la
mia testa, e devo fare carriera in qualche modo, non rinunciare alle occasioni, ma
approfittarne.»

        Quel giorno a Olmütz non trovò il principe Andrej. Ma la vista di Olmütz, dove si
trovavano il quartier generale e il corpo diplomatico, e soggiornavano i due imperatori
con il loro seguito di cortigiani e di dignitari, non fece che rafforzare il desiderio di Boris di
entrare a far parte di quel mondo superiore.


                                                                                              293
www.writingshome.com
                               Lev Nicolaevic Tolstoj – Guerra e pace


        Non conosceva nessuno e, nonostante la sua elegante uniforme della Guardia, tutte
quelle persone altolocate che circolavano per le strade in eleganti carrozze cortigiani e
militari adorni di pennacchi, nastri e decorazioni, sembravano essere così al di sopra di lui,
piccolo ufficiale della Guardia, da non potere e tanto meno ammettere la sua esistenza.
Nella residenza del comandante in capo Kutuzov, dove chiese di Bolkonskij, tutti quegli
aiutanti di campo e perfino gli attendenti lo guardarono con l'aria di volergli far capire che
ufficiali come lui se ne intrufolavano fin troppi ed erano già venuti a noia. Nonostante
questo, o piuttosto a causa di questo, il giorno successivo, il quindici, egli tornò a Olmütz
ed entrando nell'edificio occupato da Kutuzov, chiese di Bolkonskij. Il principe Andrej
c'era, e Boris fu accompagnato in una grande sala che probabilmente una volta tra
destinata a feste da ballo ed ora invece era occupata da cinque letti e vari mobili
eterogenei: un tavolo, delle seggiole, un clavicembalo. Un aiutante in veste da camera
persiana sedeva a un tavolo vicino alla porta e scriveva. Un altro, il rosso e grasso
Nesvickij, era sdraiato su un letto con le mani sotto la nuca e rideva in compagnia di un
ufficiale che gli stava seduto accanto. Un terzo suonava al clavicembalo un valzer
viennese, mentre un quarto, sdraiato, lo accompagnava cantando. Bolkonskij non c'era.
Nessuno di quei signori, vedendo Boris, cambiò posizione. Quello che scriveva al quale
Boris si era rivolto, si volse infastidito e gli disse che Bolkonskij era di servizio, e che se
aveva bisogno di vederlo, doveva entrare dalla porta a sinistra nella stanza d'aspetto. Boris
ringraziò e andò nella sala d'aspetto, dove c'erano una decina di ufficiali e di generali.

        Nel momento in cui entrò Boris, il principe Andrej, con una contrazione sprezzante
della faccia (e quella particolare aria di deferente stanchezza che dice chiaramente: se non
fosse mio dovere, non starei a parlare con voi nemmeno per un minuto), ascoltava un
vecchio generale russo pieno di decorazioni che gli riferiva qualcosa stando quasi in punta
di piedi, tutto rigido, con un'espressione di servile ossequio militaresco sul volto
paonazzo.

        «Molto bene, vogliate aspettare,» disse al generale in russo, ma con quell'accento
francese con cui il principe Andrej parlava quando voleva essere sprezzante; poi, accortosi
di Boris, senza più badare al generale (che gli correva appresso con aria supplice,
pregando di ascoltarlo), si rivolse a lui sorridendogli lietamente e facendogli un cenno del
capo.

        In quel momento Boris comprese in modo ancora più chiaro una cosa che pensava
anche prima, e cioè che nell'esercito, oltre alla gerarchia e alla disciplina previste dal
regolamento e note al reggimento e a lui, c'era un'altra e più essenziale gerarchia; e questa
gerarchia obbligava quel generale impettito dal volto paonazzo ad aspettare

                                                                                             294
www.writingshome.com
                                Lev Nicolaevic Tolstoj – Guerra e pace


rispettosamente, mentre il capitano principe Andrej trovava di maggior gradimento
chiacchierare con l'alfiere Boris Drubeckoj. Più che mai Boris da quel momento aspirò a
poter prestare servizio non secondo la gerarchia scritta nel regolamento, ma secondo
quest'altra non scritta. Adesso sentiva che solo per il fatto d'esser stato raccomandato al
principe Andrej, all'improvviso s'era trovato più in alto d'un generale, che pure in altre
occasioni, al fronte, avrebbe potuto annientare lui, povero alfiere della Guardia.

       «Mi dispiace molto che ieri non mi abbiate trovato. Sono stato occupato tutto il
giorno con i tedeschi. Siamo andati a verificare le disposizioni insieme con Weirother.
Quando i tedeschi si mettono a fare i pedanti, non si finisce più!»

       Boris sorrise fingendo di capire le cose di cui il principe Andrej parlava come se
fossero state ovvie. Ma era la prima volta che udiva il nome di Weirother, e perfino la
parola «disposizioni».

       «Dunque, mio caro, volete sempre diventare aiutante di campo? Ho pensato a voi,
in questo frattempo.»

       «Sì, avevo pensato,» disse Boris arrossendo involontariamente, «di pregare il
comandante in capo; egli ha avuto dal principe Kuragin una lettera in cui si parla di me;
volevo pregarlo soltanto perché,» soggiunse, come scusandosi, «temo che la Guardia non
prenda parte alle operazioni militari.»

       «Bene, bene! Parleremo di tutto,» disse il principe Andrej, «permettete soltanto che
annunci questo signore, e poi sono tutto vostro.»

       Mentre il principe Andrej andava ad annunciare il paonazzo generale, questi, che
evidentemente non condivideva le opinioni di Boris sui vantaggi della gerarchia non
scritti, teneva costantemente gli occhi fissi sull'insolente alfiere che gli aveva impedito di
finire il discorso con l'aiutante; tanto che Boris finì per sentirsi a disagio. Si volse dall'altra
parte e attese con impazienza che il principe Andrej tornasse dallo studio del comandante
supremo.

       «Ecco che cosa ho pensato per voi,» disse il principe Andrej, quando furono entrati
nel salone del clavicembalo. «Dal comandante in capo è inutile che andiate,» spiegò, «lui
avrebbe per voi molte espressioni gentili, vi inviterebbe a pranzo («be', questo non sarebbe
male per la mia carriera secondo quell'altra gerarchia,» pensò Boris), ma per voi non
verrebbe fuori altro; noi, aiutanti e ufficiali d'ordinanza, saremo presto un battaglione.
Ecco invece che cosa faremo: io ho un buon amico, un'ottima persona, l'aiutante di campo
principe Dolgorukov; e, sebbene voi possiate ignorarlo, è indubbio che oggi Kutuzov, il

                                                                                               295
www.writingshome.com
                                Lev Nicolaevic Tolstoj – Guerra e pace


suo stato maggiore e noi tutti non contiamo nulla: tutto adesso si concentra nelle mani
dello zar. Dunque, andiamo insieme da Dolgorukov, dato che anch'io devo fare una
scappata da lui. Gli ho già parlato di voi; vedremo così se lui riuscirà a sistemarvi presso
di sé o in qualche altro posto, là, più vicino al sole.»

       Il principe Andrej si animava sempre in modo particolare quando dava consigli a
un giovane e cercava di aiutarlo a riuscire in società. Con il pretesto di prestare ad altri un
aiuto che per orgoglio egli non avrebbe mai accettato per sé, egli infatti si accostava a
quella sfera che dava il successo e che lo attirava. Per questo si occupava di buon grado di
Boris, e insieme con lui andò dal principe Dolgorukov.

       Era già sera inoltrata quando entrarono nel castello di Olmütz, ove erano alloggiati i
due imperatori e il loro seguito.

       Quello stesso giorno c'era stato un consiglio di guerra al quale avevano partecipato
tutti i membri dell'Hofkriegsrat ed entrambi gli imperatori. Al consiglio, contrariamente
all'opinione dei vecchi, cioè di Kutuzov e del principe Schwarzenberg, si era deciso di
passare subito all'offensiva e di dare battaglia a Bonaparte in campo aperto. Il consiglio di
guerra era appena concluso, quando il principe Andrej accompagnato da Boris arrivò al
castello per parlare al principe Dolgorukov. Tutti i personaggi del quartier generale si
trovavano ancora sotto l'incanto del consiglio di guerra tenutosi quel giorno e conclusosi
con la vittoria della tesi dei giovani. La voce dei temporeggiatori, che consigliavano di
attendere ancora chissà che prima di sferrare l'attacco, erano state così soffocate
all'unanimità, e i loro argomenti confutati da così indubbie dimostrazioni dei vantaggi
dell'offensiva, che ciò di cui si era discusso al consiglio - la futura battaglia e la certa
vittoria - non sembrava nemmeno appartenere all'avvenire, ma al passato. Tutti i vantaggi
erano dalla nostra parte. Forze enormi, senza dubbio soverchianti le forze di Napoleone,
erano concentrate in un solo punto; il morale delle truppe era alto grazie alla presenza
dell'imperatore e i soldati anelavano al combattimento; il punto strategico nel quale
occorreva agire era noto fin nei minimi particolari al generale austriaco Weirother, che
comandava le nostre truppe (un caso fortunato aveva fatto sì che gli austriaci l'anno prima
avessero compiuto le manovre proprio su quegli stessi campi dove ora dovevano battersi
con i francesi); la località che stava loro di fronte era nota e rilevata in ogni dettaglio sulle
carte topografiche, e Bonaparte, evidentemente incerto, non prendeva nessuna iniziativa.

       Dolgorukov, uno dei più ardenti fautori dell'offensiva, era appena tornato dal
consiglio, stanco, provato, ma pieno d'animazione e d'orgoglio per la vittoria riportata. Il
principe Andrej presentò l'ufficiale suo protetto, ma il principe Dolgorukov, dopo avergli
dato una forte e cortese stretta di mano, non disse nulla a Boris, e visibilmente incapace di
                                                                                             296
www.writingshome.com
                               Lev Nicolaevic Tolstoj – Guerra e pace


trattenersi dall'esprimere i pensieri che più d'ogni cosa occupavano in quel momento la
sua mente, si rivolse in francese al principe Andrej.

       «Ebbene, mio caro, quale battaglia abbiamo sostenuto! Dio voglia che quella che
seguirà sia altrettanto vittoriosa. Tuttavia, mio caro,» continuò con voce rotta e animata,
«devo riconoscere il mio torto verso gli austriaci e soprattutto verso Weirother. Quale
precisione, quale meticolosità, quale conoscenza del terreno, quale capacità di prevedere
tutte le evenienze, tutte le condizioni, tutti i minimi particolari! No, mio caro, non si
potrebbero immaginare condizioni più vantaggiose di quelle in cui ci troviamo. La
precisione degli austriaci unita al valore dei russi: che cosa volete di più?»

       «Sicché l'offensiva è proprio decisa?» domandò Bolkonskij.

       «Mio caro, mi sembra che Bonaparte abbia proprio perduto la sinderesi. Sapete che
oggi è arrivata una sua lettera indirizzata all'imperatore?» E Dolgorukov sorrise in modo
significativo.

       «Davvero? E che cosa scrive?» domandò Bolkonskij.

       «Che cosa può scrivere? Tra la la, tra la la, la solita tiritera al solo scopo di
guadagnar tempo. L'abbiamo nelle mani, ve lo dico io: questo è poco ma sicuro! Ma la cosa
più divertente,» continuò scoppiando a ridere bonariamente, «è che noi non riuscivamo a
escogitare l'indirizzo giusto per rispondergli. Se non al console, e, beninteso, neanche
all'imperatore. Dunque al generale Buonaparte.»

       «Ma fra il non riconoscerlo come imperatore e il chiamarlo generale Buonaparte c'è
una bella differenza,» disse Bolkonskij.

       «Qui sta il punto,» rispose prontamente Dolgorukov, ridendo e interrompendolo.
«Voi conoscete Bilibin: è un uomo molto intelligente. Ebbene, lui ha proposto di
indirizzarla "all'usurpatore e nemico del genere umano".»

       E Dolgorukov scoppiò in un'allegra risata.

       «Appena?» commentò Bolkonskij.

       «Alla fine Bilibin ha trovato una formula seria per indirizzare la lettera. È un uomo
spiritoso, intelligente.»

       «E cioè?»



                                                                                        297
www.writingshome.com
                               Lev Nicolaevic Tolstoj – Guerra e pace


       «Al capo del governo francese, au chef du gouvernement français,» disse serio e
soddisfatto il principe Dolgorukov. «Ben trovata, no?»

       «Sì, ma non credo che l'apprezzerà molto,» osservò Bolkonskij.

       «Oh, moltissimo anzi! Mio fratello lo conosce: ha pranzato più d'una volta da lui,
dall'attuale imperatore, a Parigi, e mi ha detto di non aver mai conosciuto un diplomatico
più raffinato e più astuto. Una mescolanza di destrezza francese e di gigioneria italiana!
Conoscete le sue storielle sul conte Markov? Il conte Markov era l'unico che sapesse
trattare con lui. Conoscete la storia del fazzoletto? È straordinaria!»

       E il loquace Dolgorukov, rivolgendosi ora a Boris, ora al principe Andrej, raccontò
che una volta Bonaparte, per mettere alla prova il nostro ambasciatore Markov, lasciò
cadere il fazzoletto davanti a lui e poi si fermò, guardandolo e probabilmente attendendosi
da lui un atto di ossequio. Allora Markov, da parte sua, lasciò cadere il suo fazzoletto lì
vicino e poi raccolse il suo senza raccogliere quello di Bonaparte.»

       «Charmant,» disse Bolkonskij. «Ma ecco, principe, ero venuto da voi in veste di
postulante per questo giovanotto. Vedete un po' se...»

       Ma il principe Andrej non riuscì a terminare la frase perché nella stanza entrò un
aiutante che convocava il principe Dolgorukov dall'imperatore.

       «Ah, che disdetta!» disse Dolgorukov alzandosi in fretta e stringendo le mani del
principe Andrej e di Boris. «Ad ogni modo sarò ben lieto di fare tutto ciò che dipende da
me, per voi e per questo simpatico giovane.» Strinse ancora una volta la mano di Boris con
un'espressione di bonaria, sincera e animata spensieratezza. «Ma vedete bene...» disse,
«un'altra volta!»

       Il pensiero di essere in quel momento così vicino al potere supremo, agitava Boris.
Sentiva di trovarsi a contatto con le molle che guidavano tutti quegli enormi movimenti di
masse di cui lui, nel suo reggimento, era solo una piccola, docile e insignificante particella.
Si avviarono nel corridoio dietro il principe Dolgorukov e incontrarono, mentre usciva
dalla stessa porta della stanza dell'imperatore nella quale prima era entrato già
Dolgorukov, un uomo in borghese di bassa statura, con un viso intelligente e i tratti
accentuati della mascella sporgente in avanti: cosa che, anziché imbruttirlo, gli conferiva
una particolare vivezza e mobilità espressiva. Quell'uomo salutò Dolgorukov come si
saluta un intimo, e con uno sguardo acuto e gelido scrutò il principe Andrej, mentre
camminava dritto verso di lui, palesemente aspettandosi che il principe Andrej gli si
inchinasse o gli cedesse il passo. Il principe Andrej non fece né l'una né l'altra cosa; sul

                                                                                           298
www.writingshome.com
                              Lev Nicolaevic Tolstoj – Guerra e pace


viso di quello apparve la stizza, mentre il giovane, voltatosi dall'altra parte, passava lungo
la parete del corridoio.

       «Chi e» domandò Boris.

       «È uno dei personaggi più ragguardevoli del nostro tempo, ma a me più antipatici.
È il ministro degli esteri, il conte Adam Czartorizski. Sono questi gli uomini che decidono
del destino dei popoli,» disse Bolkonskij senza poter reprimere un sospiro, mentre insieme
uscivano dal palazzo.

       Il giorno dopo le truppe si misero in marcia. Fino alla battaglia di Austerlitz, Boris
non riuscì più a rivedere né Bolkonskij né Dolgorukov, e per un certo tempo dovette
restare ancora al reggimento di lzmajl.



X



       All'alba del 16 novembre lo squadrone di Denisov, in cui prestava servizio Nikolaj
Rostov e che faceva parte del distaccamento del principe Bagration, lasciò il luogo di
pernottamento per entrare in azione come si diceva, e, percorso circa un miglio dietro altre
colonne, ebbe l'ordine di fermarsi sulla strada maestra. Rostov vide sfilare davanti a sé i
cosacchi, il I e il II squadrone degli ussari, battaglioni di fanteria con l'artiglieria, e
transitare a cavallo i generali Bagration e Dolgorukov con i loro aiutanti di campo. La
paura che, come già in precedenza, aveva provato prima della battaglia; la lotta interiore
grazie alla quale aveva superato questa paura; tutti i suoi sogni sugli atti di valore per
mezzo dei quali, da vero ussaro, si sarebbe distinto nella battaglia, erano stati inutili. Il
loro squadrone fu lasciato di riserva e Nikolaj Rostov trascorse quelle ore in preda alla
noia e allo sconforto. Alle nove del mattino udì davanti a sé un suono di fucilate e grida di
«urrà!»; vide i feriti (non molti) che venivano trasportati indietro e, infine, vide un intero
reparto di cavalieri francesi condotto in mezzo a una sotnja di cosacchi. Evidentemente il
combattimento era finito, ed era stato un combattimento poco importante, ma dall'esito
felice. I soldati e gli ufficiali che passavano di ritorno, raccontavano di una brillante
vittoria, della presa della città di Wischau e della cattura di un intero squadrone francese.
La giornata era serena, solatia, dopo la forte gelata notturna, e l'allegro splendore
d'autunno concordava con la notizia della vittoria, testimoniata non soltanto dai racconti
di chi vi aveva partecipato, ma anche dall'espressione gioiosa dei soldati, degli ufficiali,
dei generali e degli aiutanti che passavano avanti e indietro accanto a Rostov. Tanto più,

                                                                                          299
www.writingshome.com
                               Lev Nicolaevic Tolstoj – Guerra e pace


dunque, Nikolaj aveva il cuore stretto, poiché aveva inutilmente sofferto la paura che
precede la battaglia e aveva passato quella brillante giornata nell'inazione.

       «Vostov, vieni qui, beviamo pev ammazzave il dispiaceve!» gridò Denisov, che
sedeva sul margine della strada davanti a una fiasca e a uno spuntino.

       Gli ufficiali fecero gruppo intorno a Denisov, mangiando e chiacchierando.

       «Ecco che ne portano ancora uno!» disse uno degli ufficiali, indicando un
prigioniero, un dragone francese appiedato, condotto da due cosacchi.

       Uno di costoro reggeva per la briglia il grande cavallo francese del prigioniero, un
bellissimo animale.

       «Vendimi il cavallo!» gridò Denisov al cosacco.

       «Se volete, vossignoria...»

       Gli ufficiali si alzarono, circondando i cosacchi e il prigioniero francese. Il dragone
era un giovane alsaziano, che parlava francese con accento tedesco. Ansimava per
l'emozione, la sua faccia era rossa e, udendo parlare francese, si mise a conversare
rapidamente con gli ufficiali, rivolgendosi ora all'uno ora all'altro. Diceva che non
l'avrebbero mai catturato; che non era colpa sua se era stato preso, la colpa era tutta del
caporal, che lo aveva mandato a prendere delle gualdrappe; e che lui gliel'aveva anche
detto che là c'erano già i russi. E ad ogni parola egli aggiungeva: «mais qu'on ne fasse pas de
mal à mon petit cheval,» e accarezzava il suo cavallo. Si vedeva che non capiva bene dove
fosse. Ora si scusava per il fatto che l'avevano preso; ora, come se fosse stato al cospetto
dei suoi superiori, dimostrava la sua correttezza di soldato e la sua diligenza in servizio.
Recava con sé, nella nostra retroguardia, quell'atmosfera di freschezza e di spontaneità
dell'esercito francese, che a noi era così estranea.

       I cosacchi vendevano il cavallo per due ducati, e Rostov, che adesso, dopo aver
ricevuto i denari da casa, era il più ricco degli ufficiali, lo comperò.

       «Mais qu'on ne fasse pas de mal à mon petit cheval,» disse bonariamente l'alsaziano a
Rostov, quando il cavallo fu consegnato all'ussaro.

       Rostov tranquillizzò il dragone sorridendo e gli diede dei soldi.

       «Alè, alè!» disse il cosacco, toccando il braccio del prigioniero perché proseguisse.

       «L'imperatore! L'imperatore!» si udì esclamare a un tratto fra gli ussari.

                                                                                               300
www.writingshome.com
                                Lev Nicolaevic Tolstoj – Guerra e pace


       Tutti si misero in agitazione, affrettandosi qua e là; e Rostov vide da lontano sulla
strada alcuni cavalieri che si avvicinavano con bianchi pennacchi sui cappelli. In un istante
tutti furono ai loro posti, in attesa.

       Rostov non si avvide di correre fino al suo posto e di balzare a cavallo. Il suo
rimpianto per non aver preso parte all'azione, il suo ordinario stato d'animo verso quella
cerchia di persone che conosceva così bene, svanirono di colpo; di colpo egli fu dimentico
di sé: era dominato da un sentimento di felicità che gli veniva dalla vicinanza
dell'imperatore, e da quella vicinanza si sentiva ricompensato per la perdita di quella
giornata. Era felice come un amante che non deve più attendere il tanto atteso convegno.
Non osando guardarsi attorno lungo lo schieramento, e non facendolo, presentiva però,
inebriato, il suo avvicinarsi. E non lo avvertiva soltanto dal rumore degli zoccoli della
cavalcata che si avvicinava, ma anche dal fatto che, a mano a mano che essa si avvicinava,
tutto intorno a lui si faceva più luminoso, più esultante, più significativo e festoso. Colui
che per Rostov era un sole, un sole che diffondeva intorno a sé i raggi di una luce dolce e
grandiosa, si avvicinava, si avvicinava sempre più. Ed ecco, egli già si sentiva avvolto da
quei raggi; già udiva la sua voce: quella voce così affettuosa, tranquilla, maestosa e nello
stesso tempo così semplice. Come appunto doveva accadere secondo i sentimenti di
Rostov, sopravvenne un mortale silenzio e in questo silenzio risuonò la voce
dell'imperatore.

       «Les hussards de Pavlograd?» domandò egli.

       «La réserve, sire!» rispose una voce, troppo umana, dopo quella voce sovrumana che
aveva proferito: «Les hussards de Pavlograd?»

       L'imperatore giunse all'altezza di Rostov e si fermò. Il viso di Alessandro era ancor
più bello che alla rivista di tre giorni prima. Raggiava di tanta letizia e giovinezza, di tanta
innocente giovinezza, da ricordare la vivacità ancora infantile dei quattordici anni; ma,
nello stesso tempo, era il volto maestoso di un imperatore. Mentre guardava
distrattamente lo squadrone, gli occhi dell'imperatore si incrociarono con gli occhi di
Rostov e, per non più di un paio di secondi, si posarono su di essi. Aveva intuito,
l'imperatore, ciò che accadeva nell'anima di Rostov (a Rostov parve che egli avesse capito
tutto)? In ogni caso egli con i suoi occhi azzurri fissò Rostov per un istante. (Ne fluiva una
luce dolce e mansueta.) Poi all'improvviso sollevò le sopracciglia, con un gesto brusco del
piede sinistro spronò il suo cavallo e si allontanò al galoppo.

       Il giovane imperatore non aveva saputo frenare il desiderio di assistere al
combattimento, e nonostante le esortazioni del seguito, a mezzogiorno, staccandosi dalla

                                                                                            301
www.writingshome.com
                               Lev Nicolaevic Tolstoj – Guerra e pace


terza colonna con la quale procedeva, aveva galoppato verso l'avanguardia. Prima ancora
che raggiungesse gli ussari, da alcuni aiutanti di campo aveva appreso la notizia del felice
esito dello scontro.

       Il combattimento, che era consistito soltanto nella cattura di uno squadrone nemico,
fu presentato come una brillante vittoria sui francesi e perciò l'imperatore e tutta l'armata,
specie fin quando il fumo della polvere non si fu dissolto sul campo di battaglia, credettero
che i francesi, sconfitti, fossero stati costretti a ritirarsi. Pochi minuti dopo il passaggio
dello zar, alcuni squadroni del reggimento di Pavlograd ebbero l'ordine di avanzare. A
Wischau, una piccola cittadina tedesca, Rostov vide ancora una volta l'imperatore. Sulla
piazza della cittadina, dove prima dell'arrivo del sovrano c'era stato uno scambio di
fucilate abbastanza nutrito, giacevano morti e feriti che ancora non si era riusciti a
raccogliere. L'imperatore, circondato da un seguito di militari e di civili, cavalcava una
cavallina saura inglese (non la stessa, però, che aveva cavalcato alla rivista) e chinandosi
da una parte, reggendo con un gesto grazioso l'occhialino d'oro, guardava attraverso la
lente un soldato che giaceva bocconi, senza chepì, il capo insanguinato. Il soldato ferito era
così sudicio, volgare e ripugnante, che Rostov si sentì urtato per quella sua vicinanza
all'imperatore. Rostov vide le spalle un po' curve dell'imperatore trasalire come per un
brivido di freddo e cominciò a fremere convulsamente con lo sperone contro il fianco del
cavallo mentre questo, abituato a quello stimolo, si guardava attorno indifferente, senza
muoversi. Un aiutante di campo smontò da cavallo, prese il soldato sotto le ascelle e si
accinse a deporlo su una barella che sopraggiungeva in quel momento. Il soldato emise un
gemito.

       «Adagio, adagio, non si può fare più adagio?» esclamò il sovrano, evidentemente
soffrendo più di quel soldato moribondo; e si allontanò.

       Rostov vide le lacrime che gli colmavano gli occhi e, mentre si allontanava, lo udì
che diceva in francese a Czartorizski:

       «Che cosa orribile è la guerra, che cosa orribile! Quelle terrible chose que la guerre!»

       Le truppe dell'avanguardia si disposero davanti a Wischau, in vista degli avamposti
nemici che durante tutta la giornata continuarono a cedere progressivamente terreno a
ogni minima sparatoria. All'avanguardia fu annunciato il compiacimento dell'imperatore,
promesse ricompense, e agli uomini venne distribuita doppia porzione di vodka. I fuochi
dei bivacchi crepitarono ancor più allegri della notte prima ed echeggiavano le canzoni dei
soldati. Denisov quella notte festeggiò la sua promozione a maggiore, e Rostov, già
piuttosto brillo, verso la fine del banchetto propose un brindisi alla salute dell'imperatore:

                                                                                                  302
www.writingshome.com
                                 Lev Nicolaevic Tolstoj – Guerra e pace


non «di sua maestà l'imperatore, come si dice ai pranzi ufficiali», esclamò, «bensì alla
salute del sovrano come uomo buono, grande, straordinario; beviamo alla sua salute e alla
sicura vittoria sui francesi!»

       «Se ci siamo battuti bene prima,» disse, «e non abbiamo dato requie ai francesi,
come sotto Schöngraben, che cosa faremo adesso che lui è alla nostra testa? Moriremo
tutti, con gioia, moriremo per lui. Non è così, signori? Forse non parlo come dovrei, ho
bevuto molto; ma io sento così; e voi pure. Alla salute di Alessandro I! Urrà!»

       «Urrà!» echeggiarono le voci infervorate degli ufficiali. Anche il vecchio capitano
Kirsten gridò, esaltato e con impeto non meno sincero di quello del ventenne Rostov.

       Quando gli ufficiali ebbero bevuto e spaccato i loro bicchieri, Kirsten ne riempì
degli altri; in maniche di camicia e pantaloni da cavallerizzo, reggendo in mano il
bicchiere, si avvicinò ai falò dei soldati e in un atteggiamento solenne, levando in alto un
braccio, con i suoi lunghi baffi grigi, il torace bianco che si scorgeva sotto la camicia aperta,
si fermò alla luce del fuoco.

       «Ragazzi, alla salute di sua maestà l'imperatore, alla vittoria sui nemici. Urrà!»
gridò con la sua baldanzosa voce baritonale da vecchio ussaro.

       Gli ussari che gli si erano raccolti intorno risposero concordi con un grido sonoro.

       A tarda notte, quando tutti si furono ritirati, Denisov batté con la sua piccola mano
sulle spalle del suo beniamino Rostov.

       «Siccome in guevva non c'è di chi innamovavsi, ecco che lui s'è innamovato dello
zav,» disse.

       «Denisov, su questo non ci scherzare,» gridò Rostov, «è un sentimento così elevato,
così bello, così...»

       «Ci cvedo, ci cvedo, mio cavo; lo condivido e lo appvovo...»

       «No, non lo capisci!»

       E Rostov si alzò e andò a vagare tra i falò, sognando quale felicità sarebbe stata
morire, e non per salvare la vita dell'imperatore (questo non osava neppure sognarlo), ma
semplicemente morire sotto i suoi occhi. Era veramente innamorato dello zar, della gloria
delle armi russe, della speranza del futuro trionfo. E non era il solo a provare questo
sentimento, in quelle memorabili giornate che precedettero la battaglia di Austerlitz: i


                                                                                             303
www.writingshome.com
                                 Lev Nicolaevic Tolstoj – Guerra e pace


nove decimi degli uomini dell'armata russa in quel momento erano innamorati (sia pure in
modo meno entusiastico) del loro zar e della gloria delle armi russe.



XI



          Il giorno dopo l'imperatore si fermò a Wischau. Il medico di corte Villiers fu
chiamato varie volte a visitarlo. Al quartier generale e fra le truppe circostanti si diffuse la
voce che l'imperatore era ammalato. Non mangiava nulla, e quella notte aveva dormito
male, a quanto dicevano le persone del seguito. La causa dell'indisposizione stava nella
forte impressione prodotta sull'anima sensibile del sovrano dalla vista dei morti e dei
feriti.

          All'alba del 17 fu accompagnato a Wischau, dalla linea degli avamposti, un ufficiale
francese che si era presentato con la bandiera parlamentare e aveva chiesto d'incontrare
l'imperatore russo. Questo ufficiale era Savary. L'imperatore si era appena addormentato e
perciò Savary dovette attendere. A mezzogiorno fu ammesso alla presenza dell'imperatore
e un'ora dopo ripartì, insieme con il principe Dolgorukov, verso gli avamposti dell'armata
francese.

          A quanto si seppe, la missione di Savary consisteva nella proposta di un incontro
fra l'imperatore Alessandro e Napoleone. Con gioia e fierezza di tutta l'armata, l'incontro
personale fu rifiutato. Al posto del sovrano, fu inviato il principe Dolgorukov, il vincitore
di Wischau, per intavolare trattative con Napoleone, e stabilire se, contro ogni previsione, i
francesi manifestassero un effettivo desiderio di pace.

          Verso sera Dolgorukov tornò e si recò direttamente dall'imperatore ove rimase a
lungo, da solo.

          Il 18 e il 19 novembre le truppe avanzarono di altre due tappe, e gli avamposti
nemici si ritirarono dopo brevi scontri di fucileria. Dal mezzogiorno del 19 nelle alte sfere
dell'esercito cominciò un intenso e agitato affaccendarsi che continuò fino al mattino del
giorno seguente, il 20 novembre, in cui fu scatenata la memorabile battaglia di Austerlitz.

          Fin al mezzogiorno del 19 il movimento, le animate conversazioni, l'invio di aiutanti
erano limitati al solo quartier generale degli imperatori; dopo le dodici dello stesso giorno
l'agitazione si trasmise anche al quartier generale di Kutuzov e ai comandi delle colonne.
La sera, attraverso gli aiutanti, quest'agitazione si diffuse da un capo all'altro dell'esercito,
                                                                                             304
www.writingshome.com
                                Lev Nicolaevic Tolstoj – Guerra e pace


fra tutte le unità; infine, nella notte fra il 19 e il 20, la massa degli eserciti alleati, composta
di ottantamila uomini, si levò dagli accampamenti notturni, risuonò di voci e ondeggiò e si
mosse come un enorme telo lungo nove chilometri.

       Il movimento concentrato, che era iniziato il mattino presso il quartier generale
degli imperatori e aveva messo in moto tutto il resto, assomigliava al primo movimento
del bilanciere di un grande orologio da torre. Una ruota si mette lentamente in moto,
un'altra la segue, poi una terza; le ruote cominciano a girare sempre più in fretta, e così le
carrucole, i perni. Cominciano a battere le ore, a balzar fuori le figure, e lentamente le
lancette prendono a spostarsi, come risultato del moto generale.

       Come nel meccanismo di un orologio, così nel meccanismo di un'operazione
militare il movimento una volta avviato è inarrestabile e le parti della macchina non
ancora entrate in funzione sono inerti e indifferenti fino a un istante prima della
trasmissione del movimento. Le ruote gemono sugli assi, ingranando con i loro denti; le
pulegge cigolano per la velocità della rotazione, eppure la ruota vicino è tranquilla e
immobile come se intendesse conservare per centinaia d'anni quell'immobilità; ma giunge
il momento: una leva l'aggancia, e sottomettendosi al movimento la ruota crepita,
comincia a girare, si fonde in un'unica azione, il cui risultato e il cui scopo sono per essa
incomprensibili.

       Come nell'orologio il risultato del complesso movimento delle innumerevoli
differenti ruote e pulegge non è altro che il lento e misurato movimento della lancetta che
indica il tempo, così anche il risultato di tutti i complessi movimenti umani di quei
centosessantamila russi e francesi - di tutte le passioni, i desideri, i pentimenti, le
umiliazioni, le sofferenze, gli slanci di orgoglio, di paura, di entusiasmo di quegli uomini -
non fu che lo svolgersi della battaglia di Austerlitz, della cosiddetta battaglia dei tre
imperatori, ossia un lento spostarsi della lancetta storico-mondiale sul quadrante della
storia dell'umanità.

       Quel giorno il principe Andrej era di servizio e rimase sempre accanto al
comandante in capo.

       Alle sei di sera Kutuzov giunse al quartier generale degli imperatori e, dopo aver
conferito brevemente col sovrano, si recò dal gran maresciallo di corte, conte Tolstoj.

       Bolkonskij ne approfittò per passare da Dolgorukov e informarsi sui particolari
dell'azione imminente. Il principe Andrej sentiva che Kutuzov era scontento, turbato da
qualcosa, che di lui erano malcontenti al quartier generale, e che tutte le persone del
quartier generale degli imperatori avevano con lui il tono di gente che sa qualcosa che gli
                                                                                                305
www.writingshome.com
                               Lev Nicolaevic Tolstoj – Guerra e pace


altri non sanno. Per queste ragioni, dunque, desiderava far quattro chiacchiere con
Dolgorukov.

       «Buongiorno, mon cher,» disse Dolgorukov che stava prendendo il tè insieme con
Bilibin. «La festa è per domani. Che fa il vostro vecchio? È di cattivo umore?»

       «Non dirò che sia di cattivo umore, ma a quanto mi sembra vorrebbe essere
ascoltato.»

       «L'hanno ascoltato, al consiglio di guerra, e lo ascolteranno quando dirà cose
sensate. Ma indugiare e aspettare chissà che, proprio ora che Bonaparte teme più d'ogni
cosa una battaglia campale, non è più possibile.»

       «Ma voi l'avete visto?» disse il principe Andrej. «Com'è Bonaparte? Che
impressione vi ha fatto?»

       «Sì, l'ho visto e mi sono convinto che teme una battaglia campale più di ogni altra
cosa al mondo,» ripeté Dolgorukov, evidentemente geloso di questa conclusione generale
che aveva tratto dal suo incontro con Napoleone. «Se non temesse la battaglia, perché
avrebbe sollecitato questo incontro e chiesto trattative? Ma soprattutto perché si sarebbe
ritirato, quando ritirarsi è così contrario al metodo di condurre le guerre? Credetemi: ha
paura, ha paura di una battaglia campale, la sua ora è scoccata. Questo ve lo assicuro io.»

       «Ma ditemi: com'è? che aspetto ha?» domandò ancora il principe Andrej.

       «È un uomo in pastrano grigio, che desiderava molto che io gli dicessi "maestà", ma
che, con suo evidente rammarico, non ha ricevuto da me nessun titolo. Ecco che uomo è:
tutto qui,» rispose Dolgorukov volgendosi a guardare Bilibin con un sorriso. «Nonostante
la mia assoluta stima per il vecchio Kutuzov,» proseguì, «saremmo davvero sciocchi se
stessimo ad aspettare chissà che, per dargli così modo di andarsene o di ingannarci
proprio adesso che è sicuramente nelle nostre mani. No, non bisogna dimenticare Suvorov
e la sua regola: non mettersi nella situazione di chi è attaccato, ma attaccare. Credete, in
guerra l'energia dei giovani spesso indica il cammino con più certezza di tutta l'esperienza
dei vecchi temporeggiatori.»

       «Ma in che posizione lo attaccheremo? Sono stato oggi sugli avamposti e non si
riesce a capire dove si trovi, col grosso delle sue forze,» disse il principe Andrej.

       Aveva voglia di esporre a Dolgorukov un suo piano d'attacco, che egli stesso aveva
elaborato.


                                                                                         306
www.writingshome.com
                                 Lev Nicolaevic Tolstoj – Guerra e pace


       «Ah, fa lo stesso,» prese a dire in fretta Dolgorukov, alzandosi e aprendo la carta
topografica sulla tavola. «Tutte le eventualità sono previste: se lo cogliamo sotto Brünn...»

       E il principe Dolgorukov espose in fretta e in forma confusa il piano di attacco
laterale di Weirother.

       Il principe Andrej cominciò a muovere obiezioni e ad esporre il suo piano, che
sarebbe potuto essere non meno valido del piano di Weirother, ma aveva il mero difetto di
non essere stato appena approvato come il piano di Weirother. Non appena il principe
Andrej si mise a dimostrare gli svantaggi di quel piano e i vantaggi del proprio,
Dolgorukov smise di ascoltarlo e cominciò a guardare in modo distratto la carta
topografica e la faccia del principe Andrej.

       «Del resto, oggi Kutuzov terrà consiglio di guerra: avrete modo di esporre le vostre
vedute,» disse Dolgorukov.

       «È quello che farò,» rispose il principe Andrej scostandosi dalla carta.

       «Ma di che cosa vi state preoccupando, signori?» disse Bilibin, che fino a quel
momento aveva ascoltato la loro conversazione con un sorriso e adesso palesemente si
accingeva a scherzare. «Che domani si abbia una vittoria o una disfatta, la gloria delle
armi russe è già assicurata. Salvo il vostro Kutuzov, non c'è un solo comandante di
divisione che sia russo. I comandanti sono: Herr General Wimpfen, le comte de Langeron. le
prince de Lichtenstein, le prince de Hohenlohe et enfin Prsch... prsh... et ainsi de suite, comme tous
le noms Polonais.»

       «Taisez vous, mauvaise langue,» disse Dolgorukov. «Del resto, non è vero; ci sono
anche due russi: Miloradoviè e Dochturov. E ce ne sarebbe stato un terzo, il conte
Arakèeev, ma ha i nervi deboli.»

       «Penso che ormai Michajl Ilarionoviè sia uscito,» disse il principe Andrej. «Vi
auguro fortuna, signori,» soggiunse; e uscì, dopo aver stretto la mano a Dolgorukov e a
Bilibin.

       Mentre rientravano, il principe Andrej non seppe trattenersi dal chiedere a
Kutuzov, che sedeva in silenzio accanto a lui, che cosa ne pensasse della battaglia
dell'indomani.

       Kutuzov guardò con occhi severi il suo aiutante di campo, e dopo esser rimasto
ancora qualche istante in silenzio, rispose:


                                                                                                  307
www.writingshome.com
                                 Lev Nicolaevic Tolstoj – Guerra e pace


       «Penso che perderemo la battaglia. L'ho detto al conte Tolstoj e l'ho pregato di
informarne l'imperatore. E che cosa credi che mi abbia risposto? Eh, mon cher général, je me
mêle de riz et de côtelettes, mêlez vous des affaires de la guerre. Ecco che cosa mi hanno
risposto!»



XII



       Alle dieci di sera Weirother con i suoi piani strategici si recò all'alloggio di Kutuzov,
dov'era stato indetto il consiglio di guerra. Tutti i comandanti delle colonne erano stati
convocati presso il comandante supremo, e, ad eccezione del principe Bagration che si era
rifiutato, tutti si presentarono all'ora stabilita.

       Weirother, che aveva assunto il ruolo di coordinatore dell'imminente battaglia, con
la sua vivacità e i suoi mezzi spicci produceva un netto contrasto con lo scontento e
assonnato Kutuzov, che svolgeva di malavoglia la parte di capo e di responsabile del
consiglio di guerra. Weirother si sentiva palesemente alla testa di un movimento ormai
divenuto inarrestabile. Era come un cavallo attaccato alle stanghe e lanciato al galoppo giù
per la china. Non sapeva se trainasse o sospingesse, ma correva il più possibile, non
avendo il tempo, ormai, di esaminare dove lo portasse quel movimento. Quella sera
Weirother si era recato due volte a ispezionare di persona la prima linea nemica, e due
volte dai due imperatori, di Russia e d'Austria, per presentare il suo rapporto e fornire
spiegazioni; poi si era recato al suo ufficio, dove aveva dettato in tedesco gli ordini relativi
alle operazioni. Adesso era giunto, sfinito, da Kutuzov.

       Era visibilmente così preoccupato e assorto nei suoi pensieri, da dimenticarsi
perfino di comportarsi in modo deferente col comandante in capo: lo interrompeva,
parlava in fretta e in modo confuso, senza guardare in faccia l'interlocutore, senza
rispondere alle domande che gli venivano poste. Era inzaccherato di fango; aveva un
aspetto misero, sfinito, alterato, e tuttavia altero e albagioso.

       Kutuzov si era insediato in un piccolo castello nobiliare nelle vicinanze di Ostralitz.
Nel grande salone, trasformato in studio del comandante in capo, erano riuniti, oltre allo
stesso Kutuzov, Weirother e i membri del consiglio di guerra. Bevevano del tè e
attendevano solo l'arrivo del principe Bagration per dare inizio al consiglio. Alle otto
arrivò l'ufficiale d'ordinanza di Bagration recando la notizia che il principe non poteva
venire. Il principe Andrej si recò a informarne il comandante in capo, e approfittando

                                                                                            308
www.writingshome.com
                                Lev Nicolaevic Tolstoj – Guerra e pace


dell'autorizzazione già accordatagli in precedenza da Kutuzov di assistere al consiglio di
guerra, rimase nella stanza.

       «Dal momento che il principe Bagration non viene. Possiamo cominciare,» disse
Weirother, alzandosi bruscamente dal suo posto e avvicinandosi al tavolo sul quale era
spiegata un'enorme carta dei dintorni di Brünn.

       Kutuzov, con la giubba sbottonata dalla quale, come liberatosi, il suo grasso collo
traboccava sul colletto, sedeva in una poltrona alla Voltaire, con le sue mani paffute e
senili poggiate simmetricamente sui braccioli, e quasi dormiva. Al suono della voce di
Weirother aprì con sforzo il suo unico occhio.

       «Sì, sì, per favore, altrimenti si fa tardi,» disse. Annuì con un cenno del capo e lo
lasciò di nuovo cadere e chiuse l'occhio.

       Se in un primo momento i membri del consiglio credevano che Kutuzov fingesse di
dormire, i suoni che egli emetteva col naso nel corso della lettura che seguì, valsero a
dimostrare che in quel momento per il comandante supremo si trattava di cosa ben più
importante che il desiderio di dimostrare il suo disprezzo per le «disposizioni» o per
qualsivoglia altra cosa: per lui si trattava dell'improrogabile soddisfacimento di un
bisogno umano: il sonno. Kutuzov, dormiva davvero. Weirother, col gesto di una persona
troppo occupata per perdere anche un solo minuto di tempo, gettò un'occhiata a Kutuzov
e, convintosi che dormiva, prese un incartamento e cominciò a leggere a voce alta e
monotona le «disposizioni» della futura battaglia il cui titolo - egli non mancò di leggerlo -
era: «Disposizione per l'attacco alla posizione nemica dietro Kobelnitz e Sokolnitz, 20
novembre 1805».

       Le disposizioni erano molto difficili e complesse. Nel testo originale si leggeva:

       «Da der Feind mit seinem linken Flügel an die mit Wald bedeckten Berge lehnt und sich mit
seinem rechten Flügel längs Kobelnitz und Sokolnitz hinter die dort befindliche Teiche zieht, wir im
Gegenteil mit unserem linken Flügel seinen rechten sehr debordieren, so ist es vorteilhaft letzteren
Flügel des Feindes zu attakieren, besonders wenn wir dem Feind zugleich in die Flanke fallen und
ihn auf der FIäche zwischen Schlapanitz und dem Türassa-Walde verfolgen können; indem wir dem
Defileen von Schlapanitz und Bellowitz ausweichen, welche die feindliche Front decken. Zu diesem
Endzwecke ist es noetig... Die erste Kolonne marschirt... die zweite Kolonne marschirt... die dritte
Kolonne marschirt... e così via,» leggeva Weirother. I generali sembravano ascoltare di
malavoglia le difficili «disposizioni». Il biondo e alto generale Buxhöwden era in piedi,
appoggiato con la schiena alla parete e, con lo sguardo fisso sulla candela accesa, pareva
non ascoltare e nemmeno volere che si credesse che ascoltava. Proprio di fronte a
                                                                                                309
www.writingshome.com
                              Lev Nicolaevic Tolstoj – Guerra e pace


Weirother, con gli occhi scintillanti e spalancati, fissi su di lui, in una posa guerresca, con
le mani posate sulle ginocchia e i gomiti sporti in fuori, stava seduto il paonazzo
Miloradoviè con i baffi e le spalle rivolti in su. Taceva ostinatamente, fissando Weirother, e
ne distoglieva gli occhi solo quando il capo di stato maggiore austriaco taceva. Allora
Miloradoviè volgeva lo sguardo in modo significativo verso gli altri generali. Ma non era
possibile interpretare il significato di quello sguardo, e cioè se egli fosse d'accordo o non
fosse d'accordo, contento o scontento della disposizione. Più vicino di ogni altro a
Weirother sedeva il conte di Langeron e, con un fine sorriso sul suo volto da francese del
sud - sorriso che non lo abbandonò per tutta la durata della lettura - guardava le proprie
dita sottili che giravano velocemente, facendo perno sugli spigoli, una tabacchiera d'oro
con un ritratto. Verso la metà di uno dei periodi più lunghi egli fermò il movimento
rotatorio della tabacchiera, sollevò il capo e, con un'espressione di sgradevole ossequiosità
agli angoli delle labbra sottili, interruppe Weirother e fece l'atto di dire qualcosa. Ma il
generale austriaco aggrottò la fronte adirato, senza nemmeno interrompere la lettura e
agitò i gomiti come per dire: «Dopo, dopo mi direte il vostro parere; adesso fatemi il
favore di guardare la carta e di ascoltare.» Langeron sollevò gli occhi verso l'alto, come
cercando una spiegazione, ma, incontrato lo sguardo significativo, che in realtà non
significava nulla, di Miloradoviè, li riabbassò tristemente e riprese a far girare la
tabacchiera..

      «Une leçon de géographie,» disse come fra sé, ma abbastanza forte perché tutti lo
udissero.

      Przebyszewski, con cortese ma dignitosa deferenza, piegava l'orecchio con la mano
verso Weirother e aveva l'aspetto di una persona che presti la più assorta attenzione. Il
piccolo Dochturov sedeva proprio di fronte a Weirother con aria diligente e discreta e,
chino sulla carta aperta, studiava coscienziosamente la disposizione e la località che gli era
ignota. Chiese varie volte a Weirother di ripetere certe parole che non aveva udito bene e i
difficili nomi dei villaggi. Weirother soddisfaceva il suo desiderio e Dochturov prendeva
appunti.

      Quando la lettura, durata più di un'ora, fu conclusa, Langeron fermò di nuovo il
moto della tabacchiera, e senza guardare Weirother né alcuno in particolare cominciò a
dire quanto fosse arduo eseguire simili disposizioni, nelle quali la posizione del nemico
era data come nota, mentre poteva non esserlo affatto, giacché il nemico era in movimento.
Le obiezioni di Langeron erano sostanziali, ma era palese che lo scopo di quelle obiezioni
consisteva soprattutto nel desiderio di far sentire al generale Weirother, che aveva letto la
sua disposizione con tanta sicurezza, come avesse avuto davanti degli scolaretti, che egli

                                                                                           310
www.writingshome.com
                               Lev Nicolaevic Tolstoj – Guerra e pace


non aveva a che fare con degli imbecilli, ma con persone che avrebbero potuto insegnare
anche a lui l'arte della guerra. Quando il suono monotono della voce di Weirother era
taciuto, Kutuzov aveva aperto gli occhi, come un mugnaio che si desta non appena cessa il
soporifero rumore delle ruote del mulino; ascoltò l'osservazione di Langeron e, come se
dicesse: «State ancora parlando di codeste stupidaggini», si affrettò a richiudere gli occhi e
lasciò cadere ancor più bassa la testa.

       Sforzandosi di offendere Weirother, nel modo più velenoso possibile, nel suo amor
proprio di autore di piani militari, Langeron prese a dimostrare che Bonaparte poteva
benissimo attaccare invece di aspettare d'essere attaccato, e di conseguenza rendere
inattuabili tutte quelle disposizioni. Ma a tutte le obiezioni Weirother rispondeva con un
sorriso   duro   e   sprezzante,   preparato      com'era     a   fronteggiare   ogni   obiezione,
indipendentemente da quanto gli potessero dire.

       «Se avesse potuto attaccarci, l'avrebbe fatto oggi stesso,» disse.

       «Dunque voi pensate che sia sprovvisto di forze adeguate?» disse Langeron.

       «È molto se ha quarantamila uomini,» rispose Weirother con il sorriso del medico al
quale un ciarlatano vuol suggerire i mezzi di cura.

       «In tal caso aspettando il nostro attacco va incontro alla sua rovina,» disse Langeron
con un fine sorriso ironico, volgendosi di nuovo a guardare il suo vicino Miloradoviè per
averne una conferma.

       Ma evidentemente in quel momento Miloradoviè a tutto pensava fuorché a ciò di
cui discutevano i generali.

       «Ma foi,» disse, «vedremo domani ciò che accadrà sul campo di battaglia.»

       Weirother ebbe un altro sogghigno, a significare quanto ritenesse strano e ridicolo
dover controbattere delle obiezioni da parte di generali russi, e dover dimostrare ciò di cui
non soltanto lui era pienamente convinto, ma di cui erano convinte persino le loro maestà
imperiali.

       «Il nemico ha spento i fuochi e dal suo campo giunge un rumore incessante,» disse.
«Che significa questo? O esso si sta allontanando, e questa è l'unica cosa che noi dobbiamo
temere, oppure cambia posizione. (E Weirother tornò a sorridere.) Ma anche se si
attestasse a Türassa, non farebbe che facilitarci, e tutte le disposizioni resterebbero le stesse
fin nei minimi particolari.»


                                                                                              311
www.writingshome.com
                                Lev Nicolaevic Tolstoj – Guerra e pace


       «In che modo?» chiese il principe Andrej, che già da un pezzo aspettava l'occasione
per manifestare i suoi dubbi.

       Kutuzov si destò, tossì pesantemente e gettò un'occhiata ai generali.

       «Signori, le disposizioni per domani - anzi per oggi, perché ormai è mezzanotte
passata - non possono essere modificate,» disse. «Voi le avete ascoltate e noi tutti faremo il
nostro dovere. E prima della battaglia non c'è niente di più importante... (fece una pausa)
che fare una buona dormita.»

       Fece l'atto d'alzarsi. I generali s'inchinarono e si allontanarono. Era già passata la
mezzanotte. Il principe Andrej uscì.

       Il consiglio di guerra, davanti al quale il principe Andrej non era riuscito, come
sperava, ad esprimere la sua opinione, aveva lasciato in lui un'impressione confusa e
inquietante. Non sapeva chi avesse ragione: Dolgorukov e Weirother, oppure Kutuzov,
Langeron e tutti gli altri che non approvavano il piano d'attacco? Non lo sapeva.»

       «Possibile che Kutuzov non avesse potuto manifestare apertamente all'imperatore
le proprie idee? Possibile che tutto questo non potesse svolgersi in modo diverso?
Possibile che, per considerazioni personali di cortigiani, si dovessero mettere a repentaglio
decine di migliaia di vite, e anche la mia, la mia vita?» pensava.

       «Sì, è possibilissimo che domani mi uccidano,» pensò ancora. All'improvviso, a
questo pensiero della morte nella sua mente affiorarono tanti ricordi, i più lontani e i più
intimi. Rammentò il congedo da suo padre e da sua moglie; ricordò i primi tempi del suo
amore per lei; ricordò anche la sua gravidanza, e provò pietà per lei e per se stesso; uscì
dalla piccola casa in cui abitava con Nesvickij in uno stato d'animo misto di nervosismo e
di tenera agitazione e prese a passeggiare.

       La notte era nebbiosa e il chiarore della luna filtrava misteriosamente attraverso la
foschia. «Sì, domani, domani!» pensava. «Domani forse tutto sarà finito per me; tutti questi
ricordi non esisteranno più, tutti questi ricordi per me non avranno più alcun senso. E
domani forse - anzi sono sicuro, ne ho il presentimento - per la prima volta finalmente
darò prova di ciò che posso fare.» E si figurò la battaglia, la disfatta, il concentrarsi dei
combattimenti in un sol punto e lo scompiglio di tutti i comandi. Ed ecco quell'attimo
felice, quella Tolone che lui aveva così a lungo atteso, ecco che ora gli si presentava. Lui
esprimeva con chiara fermezza la propria opinione a Kutuzov, e a Weirother, alle loro
maestà imperiali. Tutti erano colpiti dalla giustezza delle sue considerazioni, ma nessuno
si assumeva la responsabilità di tradurle in atto; ed ecco che lui prendeva un reggimento,

                                                                                          312
www.writingshome.com
                               Lev Nicolaevic Tolstoj – Guerra e pace


una divisione, poneva la condizione che nessuno interferisse nelle sue decisioni e
conduceva la sua divisione nel punto decisivo e da solo riportava la vittoria. «E la morte?
E le sofferenze?» diceva un'altra voce. Ma il principe Andrej non rispondeva a questa voce
e continuava a preconizzare i suoi successi. Il piano della battaglia successiva veniva
elaborato da lui solo. Egli era solo un ufficiale dello stato maggiore di Kutuzov, ma lui solo
faceva tutto. La battaglia successiva veniva vinta da lui solo. Kutuzov era destituito, e al
suo posto veniva nominato lui... «Ebbene... e poi?» diceva di nuovo l'altra voce. «E poi?
Anche se prima di tutto questo non sarai stato ferito dieci volte, ucciso o ingannato,
ebbene: e poi?» «Ebbene, poi...» rispondeva a se stesso il principe Andrej: «io non lo so che
cosa accadrà poi, non posso e non voglio saperlo; ma se desidero questo, se voglio la
gloria, se voglio esser noto agli uomini, se voglio essere amato da loro, non è colpa mia
volerlo, volere soltanto questo, vivere soltanto per questo. Sì, soltanto per questo! Non lo
confesserò mai; eppure, mio Dio, che cosa posso fare se io non amo che la gloria e l'amore
degli uomini. La morte, le ferite, la perdita della famiglia: nulla mi fa paura! E, per quanto
dilette mi siano tante persone, mio padre, mia sorella, mia moglie, ossia le persone che mi
sono più care, per quanto terribile e innaturale questo possa sembrare, le sacrificherei tutte
all'istante per un minuto di gloria, di trionfo sugli uomini, per conquistarmi l'amore di
uomini che non conosco e non conoscerò mai; per l'amore, ecco, di questi uomini,»
pensava, prestando ascolto al chiacchiericcio nel cortile del palazzotto abitato da Kutuzov.
Si udivano le voci degli attendenti che facevano i bagagli; una voce - probabilmente del
cocchiere che prendeva in giro il vecchio cuoco di Kutuzov, Tit, che il principe Andrej
conosceva, stava dicendo: «Tit, ehi, Tit?»

       «Che cosa vuoi?» rispondeva il vecchio.

       «Tit, va' a battere il grano,» diceva il burlone.

       «Ma vattene un po' al diavolo,» rispondeva una voce soverchiata dalle risate degli
attendenti e dei servitori.

       «Eppure ciò che amo, ciò che conta per me è solo il trionfo su tutti costoro; per me
conta solo questa forza misteriosa, questa gloria che aleggia nella nebbia, e procede verso
di me!»



XIII




                                                                                          313
www.writingshome.com
                              Lev Nicolaevic Tolstoj – Guerra e pace


      Quella notte Rostov era con un plotone sulla linea degli avamposti, davanti al
distaccamento di Bagration. I suoi ussari erano disposti a catena, a due a due; lui
percorreva a cavallo quel tratto degli avamposti sforzandosi di vincere il sonno che
inesorabilmente lo sopraffaceva. Alle sue spalle si vedeva l'enorme estensione dei falò del
nostro esercito che ardevano indistinti nella nebbia; davanti a lui c'era un'oscurità
nebbiosa. Per quanto Rostov scrutasse in quella nebbiosa lontananza, non vedeva nulla: a
volte traspariva qualcosa di grigio, a volte di nero; a volte laggiù, dove doveva esserci il
nemico, sembravano baluginare delle luci; a volte gli pareva di prendere un abbaglio. Gli
occhi gli si chiudevano, e nella sua immaginazione apparivano ora l'imperatore, ora
Denisov, ora i ricordi di Mosca; e poi li riapriva in fretta e vicina, davanti a sé, vedeva la
testa e le orecchie del suo cavallo, o nere figure di ussari, quando arrivava a sei passi da
loro, e in lontananza sempre quella tenebra nebbiosa.

      «Perché no? Potrebbe benissimo accadere,» pensava Rostov, «che l'imperatore,
incontrandomi, mi affidasse un incarico come a qualsiasi altro ufficiale; che mi dicesse:
"Va', cerca di sapere che cosa c'è laggiù." È stato detto tante volte che, del tutto per caso,
egli abbia conosciuto così qualche ufficiale e l'abbia voluto accanto a sé. E se volesse vicino
proprio me? Oh, come lo difenderei, come gli direi tutta la verità, come smaschererei tutti
coloro che lo ingannano!»

      E Rostov, per raffigurare a se stesso con assoluta vivezza il suo amore e la sua
devozione verso l'imperatore, si immaginava un nemico o un tedesco traditore che non
soltanto lui uccideva con piacere, ma schiaffeggiava sotto gli occhi dell'imperatore.
D'improvviso, un grido lontano lo destò. Ebbe un sussulto e aprì gli occhi.

      «Dove sono? Ah sì, sugli avamposti; parola d'ordine e controparola: timone,
Olmütz. Che rabbia che il nostro squadrone domani sia di riserva...» pensò. «Chiederò
d'essere mandato sulla linea del fuoco. È forse l'unica occasione che mi si presenta di
vedere l'imperatore. Sì, adesso non manca più molto al cambio. Farò ancora un giro e poi,
quando sarò di ritorno, andrò dal generale e glielo chiederò.»

      Si assestò sulla sella e spronò il cavallo per ispezionare ancora una volta i suoi
ussari. Gli parve che ci fosse un po' più di luce. A sinistra si vedeva un dolce declivio
illuminato e, di fronte, una collina nera, ripida come una parete. Su quella collina c'era una
macchia bianca che Rostov non riusciva in alcun modo a spiegarsi: era la radura di un
bosco illuminata dalla luna, o una chiazza di neve residua, o delle case bianche? Gli parve
perfino che su quella macchia bianca qualcosa si muovesse.



                                                                                           314
www.writingshome.com
                               Lev Nicolaevic Tolstoj – Guerra e pace


       «Probabilmente è neve quella macchia. Una macchia: une tache,» pensava Rostov.
«Une tache... Nataša, sorella, occhi neri. Nataša... (Chissà come si meraviglierà quando le
dirò che ho visto l'imperatore!) Nataša... prendi la tasca...»

       «Più a destra, vossignoria, qui ci sono dei cespugli,» disse la voce di un ussaro
vicino al quale Rostov passava a cavallo, già mezzo addormentato.

       Rostov alzò il capo che gli era già cascato giù fino alla criniera del cavallo, e si fermò
accanto all'ussaro. Un sonno giovane, da fanciullo, lo vinceva in modo irresistibile.

       «Ma a cosa stavo pensando? Non devo dimenticarmene. Forse a come dovrò parlare
all'imperatore? No, a questo penserò domani. Sì, sì! Sì, la tasca... attaccare... chi? Gli ussari.
Ussari e baffi... Per la Tverskaja passava a cavallo quell'ussaro con i baffi, già ci avevo
pensato proprio davanti alla casa di Gur'ev... Il vecchio Gur'ev... Eh, è un gran bravo
ragazzo, Denisov! Ma queste sono tutte sciocchezze. L'importante, adesso, è che
l'imperatore è qui. Come mi ha guardato! E avrebbe anche voluto dirmi qualcosa, ma non
ne ha avuto il coraggio. Ma queste sono sciocchezze, mentre l'essenziale è non dimenticare
che stavo pensando una cosa indispensabile, sì.»

       E di nuovo Rostov lasciò penzolare la testa sulla criniera del cavallo. A un tratto gli
parve che sparassero su di lui.

       «Che è? Che cos'è? Alla carica! Che...» si mise a dire Rostov, scuotendosi.

       Nell'istante in cui aprì gli occhi, Rostov udì davanti a sé, là dove stava il nemico, le
grida protratte di migliaia di voci. A queste grida il suo cavallo e quello dell'ussaro che gli
stava accanto drizzarono le orecchie. Nel punto da cui erano giunte le grida si accese e poi
si spense un focherello, poi un altro, e, lungo tutta la linea delle truppe francesi, sulle
colline si accesero fuochi mentre le grida si facevano sempre più intense. Rostov
distingueva i suoni delle parole francesi, ma non riusciva a decifrarle. Troppe voci
gridavano, tutte insieme. Si udiva soltanto: aaaa! e rrrr!

       «Che cos'è? Tu che ne pensi?» chiese Rostov rivolgendosi all'ussaro che gli stava
accanto, «è dal campo nemico, no?»

       L'ussaro non rispose nulla.

       «Be', sei sordo, forse?» disse Rostov dopo aver atteso abbastanza a lungo la risposta.

       «E chi lo sa, vossignoria,» rispose di malavoglia l'ussaro.

       «Giudicando dalla direzione dovrebbe essere il nemico, no?» ripeté Rostov.
                                                                                              315
www.writingshome.com
                               Lev Nicolaevic Tolstoj – Guerra e pace


       «Può darsi, ma può anche darsi che sia un'altra cosa,» disse l'ussaro, «di notte non si
capisce. Su, sta buono!» gridò al suo cavallo che si agitava sotto di lui.

       Anche il cavallo di Rostov si era spazientito; batteva lo zoccolo sulla terra gelata,
tendendo l'orecchio ai rumori e fissando i fuochi. Le grida di quelle voci si facevano
sempre più intense e più forti e si fondevano in un solo boato che soltanto un esercito di
varie migliaia di uomini poteva produrre. I fuochi si allargavano sempre più,
probabilmente lungo la prima linea dell'accampamento francese. Rostov non aveva più
sonno, ora. Le grida gioiose e trionfanti dell'esercito nemico lo eccitavano. «Vive l'empereur,
l'empereur!» udiva gridare, ormai chiaramente.

       «E non è lontano; dev'essere di là dal torrente,» disse all'ussaro che gli stava
accanto.

       L'ussaro sospirò senza risponder nulla e tossì a lungo con rabbia. Lungo lo
schieramento degli ussari si udì lo scalpitare di un cavallo al trotto e, all'improvviso, dalla
nebbia della notte venne fuori e apparve come un enorme elefante la figura di un
sottufficiale degli ussari.

       «Vossignoria, i generali!» disse il sottufficiale avvicinandosi a Rostov.

       Rostov, continuando sempre a scrutare nella direzione da cui provenivano le luci e
le grida, cavalcò a fianco del sottufficiale incontro ad alcuni cavalieri che avanzavano
lungo la linea. Uno era in sella a un cavallo bianco. Il principe Bagration, con il principe
Dolgorukov e gli aiutanti, era uscito per osservare quello strano fenomeno dei fuochi e
delle grida nell'esercito nemico. Avvicinatosi a cavallo a Bagration, Rostov gli fece
rapporto e poi si unì agli aiutanti, porgendo l'orecchio a ciò che dicevano i generali.

       «Credetemi,» disse il principe Dolgorukov, rivolgendosi a Bagration, «non si tratta
che di un'astuzia; lui si è ritirato e ha ordinato di accendere fuochi nella retroguardia e di
far chiasso per ingannarci.»

       «Mi sembra improbabile,» rispose Bagration, «fino a ieri sera li ho visti su
quell'altura; se fossero andati via, avrebbero sloggiato anche di lì. Signor ufficiale,» disse,
rivolgendosi a Rostov, «sono ancora laggiù gli esploratori del nemico?»

       «Ieri sera c'erano, ma adesso non so, eccellenza. Se lo comandate, andrò io con gli
ussari,» disse Rostov.

       Bagration si fermò; senza rispondere cercava di distinguere nella nebbia la faccia di
Rostov.
                                                                                           316
www.writingshome.com
                                 Lev Nicolaevic Tolstoj – Guerra e pace


       «Bene, allora date un'occhiata,» disse, dopo un certo silenzio. «Sissignore.»

       Rostov spronò il cavallo, chiamò il sottufficiale Fedèenko e altri due ussari, ordinò
che lo seguissero e si avviò al trotto in direzione delle grida. Provava un senso di
allegrezza e al tempo stesso di apprensione mentre si avviava da solo coi tre ussari laggiù,
in quel misterioso e pericoloso spazio avvolto nella nebbia, dove nessuno era ancora stato
prima di lui. Bagration gli gridò dall'altura di non andare oltre il torrente, ma Rostov fece
finta di non aver udito le sue parole e senza fermarsi continuò a procedere prendendo
continui abbagli, scambiando gli arbusti per alberi e le buche per uomini, e ogni volta
accorgendosi del proprio errore. Nella valle vide davanti a sé qualcosa che sembrava un
fiume, ma, quando vi giunse, riconobbe una strada maestra. Sbucando sulla strada fermò
il cavallo, indeciso se seguirla, oppure attraversarla e inoltrarsi per il campo nero verso la
collina. Seguire la strada luminescente nella nebbia era meno pericoloso, perché si
potevano distinguere meglio le persone.

       «Seguitemi,» disse. Attraversò la strada e cominciò a salire al galoppo su per
l'altura, verso il punto dove la sera prima c'era un picchetto francese.

       «Vossignoria, eccolo!» esclamò dietro di lui uno degli ussari.

       E prima che Rostov avesse il tempo di distinguere una figura che improvvisamente
s'era delineata nera nella nebbia, brillò una fiamma, risuonò uno sparo e una pallottola,
come lamentandosi di qualcosa, ronzò alta nella nebbia e volò via, e si perdette nel
silenzio. Un altro fucile fece cilecca, ma una fiammella lampeggiò nel focone. Rostov girò il
cavallo e tornò indietro al galoppo. A vari intervalli echeggiarono ancora quattro spari e le
pallottole cantarono su diversi toni, qua e là nella nebbia. Rostov trattenne il cavallo,
messo in allegria come lui dagli spari, e procedette al passo. «Su, ancora, ancora!» diceva
nella sua anima una voce allegra. Ma non ci furono altri spari.

       Soltanto nell'avvicinarsi a Bagration Rostov spinse di nuovo il cavallo al galoppo e,
tenendo la mano alla visiera, gli si accostò.

       Dolgorukov continuava a insistere nella sua opinione, a sostenere che i francesi si
erano ritirati e avevano acceso i fuochi solo per trarci in inganno.

       «E questo che cosa dimostra?» disse, mentre Rostov si avvicinava. «Possono essersi
ritirati e aver lasciato dei picchetti.»

       «Si vede che non si sono ancora ritirati tutti, principe,» disse Bagration. «A
domattina: domani sapremo tutto.»

                                                                                          317
www.writingshome.com
                               Lev Nicolaevic Tolstoj – Guerra e pace


       «Sulla collina c'è un picchetto, eccellenza, nello stesso punto dov'era ieri sera,» riferì
Rostov, piegandosi in avanti e tenendo la mano alla visiera, incapace di trattenere un
sorriso di allegria suscitato in lui dalla galoppata e soprattutto dalle pallottole.

       «Bene, bene,» disse Bagration, «vi ringrazio, signor ufficiale.»

       «Eccellenza,» disse Rostov, «permettete che faccia una domanda.»

       «Di che si tratta?»

       «Domani il nostro squadrone è destinato di riserva; se vostra eccellenza lo consente
vorrei pregare di essere assegnato al primo squadrone.»

       «Come vi chiamate?»

       «Conte Rostov.»

       «Ah, bene. Rimani con me come ufficiale d'ordinanza.»

       «Figlio di Il'ja Andrejè?» domandò Dolgorukov.

       Ma Rostov non gli rispose.

       «Allora posso sperare, eccellenza.»

       «Darò l'ordine.»

       «Domani è molto probabile che mi inviino con qualche rapporto dall'imperatore,»
pensò Rostov. «Grazie a Dio!»



       Le grida e i fuochi nell'esercito nemico erano dovuti al fatto che, mentre fra le
truppe veniva letto il proclama di Napoleone, l'imperatore in persona faceva il giro dei
bivacchi a cavallo. I soldati, vedendo l'imperatore, accendevano fasci di paglia e lo
seguivano di corsa gridando:

       «Vive l'empereur!» Il proclama di Napoleone era il seguente:

       «Soldati! L'esercito russo marcia contro di noi per vendicare l'armata austriaca di
Ulm. Sono gli stessi battaglioni che voi avete sbaragliato a Hollabrünn e che avete
inseguito sin qui, senza dar loro tregua. Le posizioni che noi occupiamo sono poderose;
mentre essi marceranno per aggirarci sulla destra, ci esporranno il fianco! Soldati! Io in
persona guiderò i vostri battaglioni. Mi terrò lontano dal fuoco se voi, col vostro consueto

                                                                                             318
www.writingshome.com
                               Lev Nicolaevic Tolstoj – Guerra e pace


valore, porterete nelle file nemiche il disordine e lo scompiglio, ma se la vittoria sarà
incerta anche per un solo momento, voi vedrete il vostro imperatore esporsi ai primi colpi
del nemico, perché non vi può essere dubbio alcuno nella vittoria, soprattutto nel giorno in
cui è in gioco l'onore della fanteria francese, così necessario all'onore della nazione.»

       «Che non si rompano le file col pretesto di trasportare i feriti! Che ognuno sia
compreso del pensiero che bisogna vincere questi mercenari dell'Inghilterra, animati da
tanto odio verso la nostra nazione. Questa vittoria concluderà la nostra campagna e noi
potremo far ritorno nei nostri acquartieramenti invernali, dove ci raggiungeranno le nuove
truppe francesi che si stanno costituendo in Francia. Allora la pace che io stipulerò sarà
degna del mio popolo, di voi e di me.

       Napoleone.»



XIV



       Alle cinque del mattino faceva ancora buio pesto. Le truppe del centro, delle
riserve, e del fianco destro di Bagration erano ancora immobili, ma sul fianco sinistro si
erano già levate e messe in movimento le colonne di fanteria, di cavalleria e d'artiglieria
che dovevano scendere per prime dalle colline per attaccare il fianco destro francese e, in
base alla disposizione, respingerlo indietro verso le montagne della Boemia. Il fumo dei
falò in cui avevano gettato tutto il superfluo bruciava gli occhi. Faceva freddo e scuro. Gli
ufficiali bevevano il tè frettolosamente e facevano colazione; i soldati masticavano le
gallette, battevano i piedi sul terreno per riscaldarsi e si affollavano intorno ai falò
gettando nel fuoco avanzi di baracche, sedie, tavoli, ruote, mastelli: tutto ciò che non era
possibile portar via. Gli ufficiali austriaci che dovevano far da guida alle colonne
correvano avanti e indietro fra le truppe russe e annunciavano l'offensiva. Non appena un
ufficiale austriaco compariva nei pressi del luogo dove il comandante di un reggimento
pernottava, questi si metteva in agitazione: i soldati lasciavano di corsa i fuochi,
nascondevano le pipe nei gambali, i fagotti nei carriaggi, prendevano i fucili e si
mettevano in fila. Gli ufficiali si abbottonavano le uniformi, s'infilavano le sciabole e gli
zaini e percorrevano le file gridando ordini; attendenti e soldati delle salmerie attaccavano
i cavalli, caricavano i carri e legavano i carichi. Aiutanti di campo e comandanti di
battaglioni e di reggimento montavano a cavallo, si facevano il segno della croce, davano
gli ultimi ordini, impartivano istruzioni e raccomandazioni ai soldati delle salmerie che
restavano indietro, ed echeggiava il calpestio uniforme di migliaia di piedi. Le colonne si
                                                                                            319
www.writingshome.com
                               Lev Nicolaevic Tolstoj – Guerra e pace


mettevano in marcia senza sapere verso quale meta e senza vedere - per la massa degli
uomini che le circondavano, per il fumo e per la nebbia che si infittiva sempre più - né la
località che si lasciavano alle spalle né quella verso cui si avviavano.

       Un soldato in marcia è circondato, limitato e trascinato dal suo reggimento come un
marinaio sulla sua nave. Come per il marinaio, per quanto lontano possa andare e per
quanto strane, ignote e pericolose siano le latitudini nelle quali egli s'inoltra, ci sono
sempre gli stessi ponti, gli stessi alberi, le stesse funi della nave, così intorno al soldato ci
sono sempre e dappertutto i suoi compagni, le stesse file, lo stesso sergente maggiore Ivan
Mitriè, lo stesso cane della compagnia, Žuèka, gli stessi superiori. Ben di rado il soldato
desidera conoscere le latitudini in cui si trova questo suo bastimento; ma il giorno della
battaglia, Dio sa come e da dove, nel mondo morale dei soldati risuona una nota severa
eguale per tutti, che echeggia l'avvicinarsi di qualcosa di decisivo e di solenne e li spinge a
una curiosità che in genere non provano. Nei giorni della battaglia i soldati, eccitati,
cercano di uscire dall'ambito degli interessi del loro reggimento, e ascoltano, osservano,
domandano avidamente che cosa stia succedendo intorno a loro.

       La nebbia era diventata così fitta che, sebbene fosse l'alba, non si vedeva nulla a
dieci passi di distanza. I cespugli sembravano alberi immensi; i pianori, burroni e scarpate.
Dappertutto, da ogni parte, poteva accadere di scontrarsi con il nemico, senza poterlo
scorgere a dieci passi di distanza. Ma le colonne marciarono a lungo sempre nella stessa
nebbia, scendendo e risalendo alture, costeggiando frutteti e recinti, attraverso luoghi
nuovi di cui non riuscivano a comprendere la configurazione, senza imbattersi mai nel
nemico. Al contrario: ora davanti, ora alle spalle, da ogni parte i soldati constatavano che
altre colonne russe marciavano nella stessa direzione. E ogni soldato provava un senso di
sollievo in fondo al cuore, perché sapeva che là dove lui andava - ossia chissà dove -
andavano molti altri, molti altri dei nostri.

       «Guarda, sono passati anche quelli del reggimento di Kursk,» si diceva nelle file.

       «Fa spavento, caro mio! Quanta truppa abbiamo radunato, noialtri! Ieri sera stavo a
guardare, quando hanno acceso i fuochi: non se ne vedeva la fine. Pareva che ci fosse tutta
Mosca!»

       Benché nessuno dei comandanti delle colonne si avvicinasse alle file e parlasse coi
soldati (i comandanti delle colonne, come abbiamo visto al Consiglio di guerra, erano di
malumore e contrari all'azione intrapresa, e perciò si limitavano a eseguire gli ordini e non
si curavano di tener alto il morale dei loro uomini), nondimeno i soldati marciavano di
buonumore, come sempre del resto quando affrontano una battaglia, soprattutto se è

                                                                                             320
www.writingshome.com
                               Lev Nicolaevic Tolstoj – Guerra e pace


offensiva. Ma dopo aver camminato per circa un'ora, sempre nella nebbia fitta, la maggior
parte delle truppe dovette fermarsi e per le file si propagò la sgradevole impressione del
disordine e del caos che si stava determinando. È difficile dire in che modo si trasmetta
questa consapevolezza, ma è fuori dubbio che essa dilaga rapida, sicura, inavvertibile e
inarrestabile come l'acqua corre per una vallata. Se l'esercito russo fosse stato isolato, senza
alleati, forse sarebbe trascorso ancora molto tempo prima che questa consapevolezza del
disordine si tramutasse in convinzione generale; ma ora, attribuendo con particolare
piacere e come cosa naturale la causa del disordine a quegli arruffoni dei tedeschi, tutti si
persuasero che stava determinandosi una perniciosa confusione provocata dai
mangiasalsicce.

       «E perché si fermano, adesso? Che c'è, un intoppo? O si sono incontrati con i
francesi?»

       «No, non si ode nulla. Si sentirebbe sparare.»

       «Tanta fretta di farci avanzare; siamo avanzati e adesso eccoci fermi come imbecilli
in mezzo a un campo; sono sempre quei maledetti tedeschi che combinano tutti i pasticci.
Razza di arruffoni!»

       «Io avrei mandato avanti loro. Perché quelli se ne stanno dietro, perdio? E così noi
ce ne stiamo qui a pancia vuota.»

       «Be', ci si sbriga laggiù? Dicono che la cavalleria ha bloccato la strada,» disse un
ufficiale.

       «Maledetti tedeschi, non conoscono nemmeno il loro paese!» disse un altro.

       «Voi di che divisione siete?» gridò un aiutante di campo, avvicinandosi.

       «Diciottesima.»

       «E allora perché siete qui? Sareste dovuto essere avanti da un pezzo, adesso fino a
sera non passerete.»

       «Ecco quel che succede quando si danno disposizioni balorde; non sanno nemmeno
loro quello che fanno,» disse l'ufficiale allontanandosi.

       Poi passò un generale e gridò qualcosa, adirato, non in russo.

       «Tafà-lafà, che cosa diavolo borbotta, chi ci capisce qualcosa?» disse un soldato
facendo il verso al generale che si allontanava. «Io li fucilerei, quei farabutti!»

                                                                                            321
www.writingshome.com
                               Lev Nicolaevic Tolstoj – Guerra e pace


       «C'era ordine di trovarci sul posto alle nove e non siamo nemmeno a metà strada.
Begli ordini!» si sentiva ripetere da varie parti.

       E la sensazione di forza con la quale le truppe erano entrate in azione cominciò a
trasformarsi in disappunto e in rancore contro le balorde disposizioni dei tedeschi.

       La causa della confusione era dovuta al fatto che, mentre si svolgeva il movimento
della cavalleria austriaca che procedeva sul fianco sinistro, il comando supremo si era
accorto che il nostro centro era rimasto indietro, troppo distanziato dal fianco destro, e a
tutta la cavalleria era stato dato ordine di passare sulla destra. Alcune migliaia di cavalieri
sfilavano ora davanti alla fanteria e la fanteria doveva aspettare.

       Lassù, in testa, c'era stato uno scontro fra il comandante di una colonna austriaca e
un generale russo. Il generale russo gridava, esigendo che la cavalleria venisse fermata;
l'austriaco sosteneva che la colpa non era sua, ma del comando supremo. Intanto le truppe
stavano ferme, annoiate e scoraggiate. Dopo un'ora di sosta finalmente le truppe ripresero
ad avanzare e cominciarono a scendere giù per un declivio. La nebbia, che si stava
diradando sulle colline, s'infittiva invece nelle regioni più basse verso le quali scendevano
le truppe. Davanti, nella nebbia, echeggiò uno sparo, poi un altro... dapprima in modo
frammentario, a diversi intervalli: tratta... tat, poi in modo sempre più regolare e frequente,
e sul Goldbach, un fiumicello, si accese un combattimento.

       Non avendo creduto d'incontrare il nemico lì in basso, sul Goldbach, e
scontrandovisi accidentalmente nella nebbia, non udendo parole d'incoraggiamento da
parte dei comandanti superiori, con la consapevolezza diffusa fra le truppe che si fosse
tardato e, soprattutto, non vedendo nulla davanti e intorno a sé nella fitta nebbia, i russi
rispondevano in modo pigro e lento alla fucileria del nemico, avanzavano e di nuovo si
fermavano, sprovvisti di ordini tempestivi da parte dei comandanti e degli aiutanti, che
vagavano nella nebbia per una località ignota, senza trovare le loro unità. Così entrarono
in battaglia la prima, la seconda e la terza colonna, a mano a mano che scendevano a valle.
Intanto la quarta colonna, presso la quale si trovava Kutuzov in persona, era ferma sulle
alture di Pratzen.

       In basso, dov'era iniziato il combattimento, c'era ancora una fitta nebbia; in alto
aveva schiarito, ma non si vedeva lo stesso nulla di ciò che avveniva davanti. Fino alle
nove del mattino nessuno seppe se tutte le forze del nemico si trovassero a dieci miglia da
noi, come si supponeva, o se esso fosse lì, in quella striscia di nebbia.

       Erano le nove della mattina. In basso la nebbia si stendeva come un mare compatto,
ma presso il villaggio di Schlapanitz, su un'altura dove stava Napoleone circondato dai
                                                                                           322
www.writingshome.com
                               Lev Nicolaevic Tolstoj – Guerra e pace


suoi marescialli, era chiaro. Sopra di lui c'era un limpido cielo azzurro e l'enorme sfera del
sole, come un grosso galleggiante purpureo, oscillava sulla superficie del latteo mare di
nebbia. Non soltanto le truppe francesi, ma lo stesso Napoleone con lo stato maggiore non
si trovavano di là dai torrenti e dalle bassure ove sorgono i villaggi di Sokolnitz e di
Schlapanitz, oltre i quali noi si intendeva attestarci e sferrare l'attacco, ma di qua, così
vicini alle nostre truppe che Napoleone poteva distinguere a occhio nudo fra le nostre
truppe un uomo a cavallo da un uomo a piedi. Napoleone stava un po' innanzi ai suoi
marescialli, su un piccolo cavallo arabo grigio, e indossava un pastrano turchino, lo stesso
che aveva indossato durante la campagna d'Italia. Egli scrutava in silenzio le colline che
sembravano emergere dal mare di nebbia e sulle quali, in lontananza, si muovevano le
truppe russe, e porgeva l'orecchio al crepitare delle fucilate nella valle. Sul suo viso, a quel
tempo ancora magro, non si muoveva un solo muscolo; gli occhi scintillanti erano
immobili, fissi su un punto solo. Le sue supposizioni si dimostravano giuste. Le truppe
russe in parte erano già discese nella valle verso gli stagni e i laghi, in parte stavano
sgombrando le alture di Pratzen, che egli aveva intenzione di attaccare e considerava la
chiave della posizione. In mezzo alla nebbia, in una gola formata da due montagne
accanto al villaggio di Pratzen, vedeva le colonne russe, fra uno scintillio di baionette,
muoversi tutte nella stessa direzione, verso gli avvallamenti, e scomparire l'una dopo
l'altra nel mare di nebbia. Da informazioni ricevute già la sera prima, dai rumori delle
ruote e dei passi uditi agli avamposti, dal movimento disordinato delle colonne russe, da
tutte le sue supposizioni, egli vedeva con chiarezza che gli alleati lo credevano molto
lontano davanti a loro, che le colonne che si muovevano nei pressi di Pratzen costituivano
il centro dell'armata russa e che il centro era già abbastanza indebolito per poterlo
attaccare con successo. Ma l'azione non cominciava ancora.

       Quella era, per lui, una giornata solenne: l'anniversario della sua incoronazione.
Verso l'alba si era appisolato per qualche ora, e adesso, o fresco, gaio, sano, in quella felice
disposizione d'animo in cui tutto sembra possibile e tutto riesce, era montato a cavallo e
s'era spinto in mezzo al campo. Stava immobile, guardando le colline che si intravedevano
nella nebbia, e sul suo volto gelido c'era quella particolare sfumatura di gioia meritata e
sicura che può apparire sul volto di un ragazzo innamorato e felice. I marescialli dietro di
lui non osavano distrarre la sua attenzione. Egli guardava ora le alture di Pratzen, ora il
sole che affiorava dalla nebbia.

       Quando il sole fu completamente emerso e con abbagliante fulgore si allargò sui
campi e sulla nebbia stessa, Napoleone (come se avesse atteso soltanto questo per dare
corso alla battaglia) si sfilò il guanto dalla bella mano bianca, fece un cenno ai marescialli e
diede l'ordine di cominciare l'azione. I marescialli, accompagnati dagli aiutanti, si
                                                                                            323
www.writingshome.com
                              Lev Nicolaevic Tolstoj – Guerra e pace


allontanarono al galoppo in diverse direzioni, e, dopo pochi minuti, il grosso dell'esercito
francese si muoveva rapidamente verso quelle alture di Pratzen, sulle quali le truppe
russe, che scendevano a sinistra verso l'avvallamento, si assottigliavano sempre più.



XV



      Alle otto Kutuzov arrivò a cavallo a Pratzen, alla testa della quarta colonna di
Miloradoviè, che doveva prendere il posto delle colonne di Przebyszewski e di Langeron
già discese in basso. Salutò gli uomini del reggimento di testa e diede l'ordine di mettersi
in marcia, mostrando così che aveva l'intenzione di condurre egli stesso quella colonna.
Giunto a Pratzen si fermò. Il principe Andrej stava dietro di lui, nel gruppo
numerosissimo di persone che costituivano il seguito del comandante supremo. Il principe
Andrej si sentiva agitato, irritato e al tempo stesso contento e tranquillo, come lo è un
uomo allo scoccare di un momento da gran tempo desiderato. Egli era fermamente
convinto che quello sarebbe stato il giorno della sua Tolone o del suo Ponte d'Arcole.
Come, non lo sapeva, ma era fermamente convinto che sarebbe accaduto. La
configurazione del terreno e la posizione delle nostre truppe gli erano note nella misura in
cui potevano esser note a qualunque persona del nostro esercito. Quanto al suo personale
piano strategico, che adesso evidentemente non era nemmeno pensabile di poter mettere
in atto, l'aveva dimenticato. Adesso, immedesimandosi nel piano di Weirother, il principe
Andrej rifletteva e faceva nuove considerazioni sulle eventualità che potevano prodursi e
richiedere la sua prontezza di giudizio e la sua decisione.

      Giù in basso, a sinistra, nella nebbia, si udiva la sparatoria fra corpi di truppe
invisibili. Laggiù, secondo il principe Andrej, si sarebbe concentrata la battaglia, laggiù si
sarebbe incontrato l'ostacolo. «Laggiù, appunto, io verrò mandato con una brigata o una
divisione,» pensava; «e laggiù, con la bandiera in mano, andrò avanti e infrangerò ogni
ostacolo davanti a me.»

      Il principe Andrej non riusciva a guardare con indifferenza le bandiere dei
battaglioni che sfilavano. Guardando una bandiera, gli veniva sempre fatto di pensare:
«Forse è proprio la bandiera con la quale mi accadrà di marciare alla testa delle truppe.»

      Verso il mattino, sulle alture la nebbia aveva lasciato solo un velo di brina che si
andava trasformando in rugiada, mentre negli avvallamenti la fitta coltre si stendeva
ancora come un mare di un latteo biancore. Nulla si poteva scorgere nell'avvallamento di

                                                                                          324
www.writingshome.com
                               Lev Nicolaevic Tolstoj – Guerra e pace


sinistra, nel quale stavano scendendo le nostre truppe e donde giungeva il crepitio delle
fucilate. Sopra le alture c'era un cielo sereno, intenso, e, a destra, l'enorme globo del sole.
Davanti, in lontananza, sull'altra sponda di quel mare di nebbia, si vedevano emergere
colline boscose, al sommo delle quali doveva trovarsi l'esercito nemico, donde si scorgeva
qualcosa. A destra, stava entrando nella zona nebbiosa la Guardia, risonante di scalpitio e
di ruote, e di tanto in tanto scintillante di baionette; a sinistra, al di là del villaggio, pari
masse di cavalleria si avvicinavano e sparivano nel mare di nebbia. Davanti e dietro si
muoveva la fanteria. Il comandante supremo stava fermo all'uscita del villaggio e
guardava sfilare le truppe. Kutuzóv quella mattina era stanco e irascibile. La fanteria che
gli passava davanti a un tratto si fermò senza averne ricevuto l'ordine: evidentemente
perché qualcosa, più innanzi, l'aveva bloccata.

       «Ma dite una buona volta che s'incolonnino per battaglioni e che girino intorno al
villaggio,» disse rabbiosamente Kutuzov a un generale che gli si era accostato. «Come fate
a non capire che non ci si può allungare così per questo défilé lungo la strada del villaggio
quando stiamo marciando contro il nemico.»

       «Pensavamo d'incolonnarci dopo il villaggio, eccellenza,» rispose il generale.

       Kutuzov rispose con una risata biliosa.

       «Vorrò proprio vedere come farete a schierarvi in vista del nemico; vorrò proprio
vedere!»

       «Il nemico è ancora lontano, eccellenza. Secondo il piano di operazioni...»

       «Il piano di operazioni!» gridò Kutuzov, adirato. «E chi ve l'ha detto?... Degnatevi
di fare quello che vi si ordina.»

       «Sissignore.»

       «Mon cher,» disse in un bisbiglio Nesvickij al principe Andrej, «le vieux est d'une
humeur de chien.»

       Un ufficiale austriaco, in uniforme bianca, col pennacchio verde sul cappello, si
avvicinò a Kutuzov e da parte dell'imperatore domandò se fosse entrata in azione la
quarta colonna.

       Kutuzov si volse dall'altra parte senza rispondergli e per caso il suo sguardo cadde
sul principe Andrej che gli era accanto. Nel vedere Bolkonskij, Kutuzov addolcì
l'espressione amara e acrimoniosa del suo sguardo, come se si rendesse conto che il suo

                                                                                             325
www.writingshome.com
                                Lev Nicolaevic Tolstoj – Guerra e pace


aiutante non aveva nessuna colpa di quanto succedeva. Senza rispondere all'aiutante di
campo austriaco, egli si rivolse a Bolkonskij:

       «Allez voir, mon cher, si la troisième division a dépassé le village. Dites-lui de s'arrêter et
d'attendre mes ordres.»

       Il principe Andrej s'era appena allontanato quando Kutuzov lo fermò:

       «Et demandez-lui si les tirailleurs sont postés,» aggiunse. «Ce qu'ils font, ce qu'ils font!»
esclamò fra sé, sempre senza rispondere all'austriaco.

       Il principe Andrej partì al galoppo per eseguire l'incarico.

       Oltrepassati tutti i battaglioni che erano avanzati, egli fermò la terza divisione e si
convinse che, in effetti, davanti alle nostre colonne non c'era una linea di tiratori. Il
comandante del reggimento di punta fu molto sorpreso dell'ordine trasmessogli da parte
del comandante supremo di appostare i tiratori. Il comandante del reggimento se ne stava
lì, nell'assoluta convinzione che davanti a lui ci fossero altre truppe russe e che il nemico
fosse ancora a non meno di dieci miglia di distanza. In effetti, davanti a lui non si vedeva
nulla eccetto un terreno deserto in leggera discesa, avvolto nella nebbia. Dopo aver
trasmesso l'ordine del comandante supremo di eseguire quanto si era trascurato di fare, il
principe Andrej galoppò indietro. Kutuzov era sempre allo stesso posto e, rilassandosi
senilmente con il suo grasso corpo sulla sella, sbadigliava in modo pesante chiudendo gli
occhi. Le truppe non si erano ancora mosse, ma stavano con l'arma al piede.

       «Bene, bene,» disse al principe Andrej; poi si rivolse a un generale il quale,
reggendo l'orologio in mano, diceva che era tempo di muoversi, giacché tutte le colonne
del fianco sinistro erano già discese.

       «Faremo ancora in tempo, eccellenza,» disse Kutuzov sbadigliando. «Faremo in
tempo!» ripeté.

       In quel momento, dietro Kutuzov si udì in lontananza il vociare dei reggimenti che
facevano il saluto, e queste voci cominciarono ad avvicinarsi rapidamente lungo tutta
l'estensione della linea delle colonne russe che avanzavano. Evidentemente colui che
salutavano si stava avvicinando al galoppo. Quando presero a gridare i soldati del
reggimento davanti al quale stava Kutuzov, egli se ne allontanò un poco, e si guardò
attorno accigliato. Sulla strada proveniente da Pratzen pareva si avvicinasse al galoppo un
variopinto squadrone di cavalieri. Due di loro cavalcavano veloci, l'uno a fianco dell'altro,
in testa a tutti. Uno indossava un'uniforme nera con il pennacchio bianco e montava un
mezzosangue sauro; l'altro era in divisa bianca, in sella a un morello. Erano i due
                                                                                                  326
www.writingshome.com
                               Lev Nicolaevic Tolstoj – Guerra e pace


imperatori, col loro seguito. Kutuzov comandò l'«attenti» alle truppe ferme con
l'affettazione di un vecchio soldato che si trova in linea e, facendo il saluto, si avvicinò
all'imperatore. All'improvviso la sua figura e le sue maniere erano mutate. Aveva assunto
l'aria di un subordinato che non ragiona di testa sua. Con un ossequio cerimonioso che
colpì in modo palesemente sgradevole l'imperatore Alessandro, gli si accostò e fece il
saluto con la sciabola.

       Un'impressione sgradevole, come resti di nebbia in un cielo sereno, passò sul viso
giovane e felice dell'imperatore, e quindi scomparve. Dopo la sua indisposizione, quel
giorno era un po' più magro che non alla rivista di Olmütz, dove BoIkonskij l'aveva visto
per la prima volta all'estero; ma nei suoi magnifici occhi grigi c'era la stessa affascinante
fusione di maestosità e di mitezza, e sulle labbra sottili la stessa possibilità di esprimere i
sentimenti più vari; e su tutto predominava l'espressione di benevola, innocente
giovinezza.

       Alla rivista di Olmütz egli era più maestoso; qui appariva più energico e allegro.
Era un po' rosso in faccia per quelle tre miglia di galoppata; fermato il cavallo, emise un
sospiro di sollievo e si volse a guardare i visi del suo seguito, giovani e animati quanto il
suo. Czartoryzski, Novosil'cev, il principe Volkonskij, Stroganov e gli altri, tutti giovani,
tutti riccamente vestiti, in sella a magnifici cavalli freschi e ben curati, solo un poco
accaldati, si erano fermati dietro l'imperatore, chiacchierando e sorridendo. L'imperatore
Franz, un giovane rubicondo, dal viso allungato, sedeva col busto straordinariamente
impettito sul suo bel morello e si guardava attorno con aria tranquilla e assorta. Chiamò
uno dei suoi aiutanti in bianca uniforme e domandò qualcosa. «Sta certo domandandogli a
che ora sono partiti,» pensò il principe Andrej, osservando quella sua vecchia conoscenza,
con un sorriso che gli nacque spontaneo al ricordo della sua udienza. Nel seguito degli
imperatori c'era un scelto gruppo di giovani ufficiali d'ordinanza, russi e austriaci, dei
reggimenti della Guardia e dell'esercito. Fra di loro, scudieri di corte conducevano alla
briglia i bei cavalli di riserva degli imperatori, con le loro gualdrappe ricamate.

       Come quando attraverso una finestra spalancata entra all'improvviso in una stanza
soffocante la fresca aria dei campi, così il poco ilare stato maggiore di Kutuzov con l'arrivo
di quella brillante gioventù sopraggiunta al galoppo fu investito da una ventata di
giovinezza, di energia e di fiducia nell'arridere del successo.

       «Come mai non attaccate ancora, Michajl Larionoviè?» disse l'imperatore
Alessandro rivolgendosi frettolosamente a Kutuzov e gettando al tempo stesso una cortese
occhiata all'imperatore Franz.

                                                                                           327
www.writingshome.com
                              Lev Nicolaevic Tolstoj – Guerra e pace


      «Aspetto, maestà,» rispose Kutuzov, piegandosi ossequiosamente in avanti.

      L'imperatore tese l'orecchio, accigliandosi un poco e lasciando intendere di non aver
capito bene.

      «Aspetto, maestà,» ripeté Kutuzov (il principe Andrej osservò che, mentre egli
diceva «aspetto», il labbro superiore di Kutuzov era scosso da un tremito innaturale).
«Non si sono ancora concentrate tutte le colonne, maestà.»

      L'imperatore aveva capito, ma evidentemente questa risposta non gli era giunta
gradita; si strinse nelle spalle un po' curve e gettò un'occhiata a Novosil'cev che gli stava
accanto come a lagnarsi con quell'occhiata di Kutuzov.

      «Ma noi non siamo sul Campo di Zarizin, dove non si comincia la parata finché tutti
i reggimenti non sono arrivati, Michajl Larionoviè,» disse l'imperatore, tornando a fissare
l'imperatore Franz come per invitarlo, se non a prender parte, almeno ad ascoltare ciò che
lui diceva; ma l'imperatore Franz, continuando a guardarsi intorno, non l'ascoltava.

      «È appunto per questo che non comincio, maestà,» disse Kutuzov con voce sonora,
come per prevenire la possibilità di non essere capito; e di nuovo sul suo volto qualcosa
tremò. «Appunto per questo non comincio, maestà; proprio perché non siamo a una parata
e nemmeno sul Campo di Zarizin,» proferì in modo chiaro e ben distinto.

      Tra il seguito dell'imperatore, tutte le facce, che subito si guardarono a vicenda,
palesarono il disappunto e il rimprovero. «Per quanto vecchio, non dovrebbe permettersi
di parlare in questo modo,» dicevano quelle facce.

      L'imperatore guardò fisso negli occhi Kutuzov, aspettando che dicesse magari
qualcos'altro. Ma Kutuzov, da parte sua, chinando rispettosamente il capo, pareva
anch'egli attendere qualcosa. Questo silenzio si protrasse per circa un minuto.

      «Del resto, se vostra maestà lo comanda...» disse Kuturov sollevando il capo e
tornando di nuovo al tono di prima, il tono del generale ottuso che non ragiona, ma
obbedisce.

      Spronò il cavallo e, chiamato a sé il comandante della colonna Miloradoviè, gli
trasmise l'ordine di avanzare.

      Le truppe si rimisero in movimento; due battaglioni dei reggimento di Novgorod e
un battaglione del reggimento di Apšeron sfilarono davanti all'imperatore.



                                                                                         328
www.writingshome.com
                               Lev Nicolaevic Tolstoj – Guerra e pace


       Mentre il reggimento di Apšeron passava, il rubicondo Miloradoviè, senza
pastrano, in giubba e decorazioni e con un cappello dall'enorme pennacchio calzato sulle
ventitrè dalla parte della coccarda, avanzò al galoppo e, salutando in modo baldanzoso,
fermò di botto il cavallo davanti all'imperatore.

       «Con l'aiuto di Dio, generale,» gli disse l'imperatore.

       «Ma foi, sire, nous ferons ce qui sera dans notre possibilité, sire!» rispose lui gaiamente,
suscitando tuttavia un ironico sorriso fra i signori del seguito dell'imperatore per la sua
cattiva pronuncia del francese.

       Miloradoviè girò bruscamente il suo cavallo e si pose un poco dietro l'imperatore. I
soldati dell'Apšeron, eccitati dalla presenza del sovrano, sfilarono davanti agli imperatori
e ai loro seguiti battendo il passo con andatura baldanzosa.

       «Ragazzi!» gridò Miloradoviè con voce sonora, allegra e sicura di sé, evidentemente
così eccitato dal rumore delle fucilate, dall'attesa della battaglia e dallo spettacolo dei baldi
uomini dell'Apšeron, che già erano stati suoi compagni d'arme sotto Suvorov ed ora
sfilavano davanti agli imperatori, da dimenticarsi della presenza del sovrano. «Ragazzi,
non è il primo villaggio che voi conquistate!» gridò.

       «Contenti di servire!» urlarono i soldati.

       Il grido improvviso fece scartare il cavallo dell'imperatore. Quel cavallo, che il
sovrano aveva cavalcato alle sfilate in Russia, ora, sul campo di Austerlitz, sopportava i
colpi distratti del piede sinistro del suo cavaliere e rizzava le orecchie al rumore degli spari
proprio come aveva fatto sul Campo di Marte, senza capire il significato né di quegli spari
né della vicinanza dello stallone morello dell'imperatore Franz, né di tutto ciò che diceva,
pensava, sentiva quel giorno colui che lo cavalcava.

       L'imperatore si rivolse con un sorriso a un personaggio del suo seguito, indicando i
baldanzosi uomini dell'Apšeron, e gli disse qualcosa.



XVI



       Kutuzov, accompagnato dai suoi aiutanti di campo, si avviò dietro i carabinieri
tenendo il cavallo al passo.


                                                                                               329
www.writingshome.com
                              Lev Nicolaevic Tolstoj – Guerra e pace


      Dopo aver percorso mezzo miglio alla coda della colonna, si fermò presso una casa
solitaria e abbandonata, che forse un tempo era stata una locanda, vicino al bivio fra due
strade. Entrambe scendevano a valle e su entrambe marciavano le truppe.

      La nebbia incominciava a diradarsi e, a circa due miglia di distanza, già si
scorgevano confusamente le truppe nemiche sulle alture antistanti. In basso, a sinistra, gli
spari della fucileria si erano intensificati. Kutuzov si fermò a parlare con un generale
austriaco. Il principe Andrej, stando un po' dietro, li osservava; quindi si rivolse ad un
aiutante di campo per chiedergli il binocolo.

      «Guardate, guardate,» disse l'aiutante che non osservava le truppe lontane, ma
guardava lungo il pendio davanti a sé. «Sono i francesi!»

      Due generali e gli aiutanti di campo diedero subito di piglio al binocolo,
contendendoselo a vicenda. All'improvviso tutte le facce erano mutate, e tutte
esprimevano lo spavento. Si supponeva che i francesi fossero a due miglia da noi e invece,
di colpo, del tutto inattesi, ci comparivano davanti.

      «È il nemico?... No!... Ma sì, guardate, è lui... non c'è dubbio... Che cosa significa
tutto ciò?» si udiva domandare da ogni dove.

      Il principe Andrej distingueva a occhio nudo, in basso, sulla destra, una fitta
colonna di francesi che saliva verso gli uomini dell'Apšeron, a non più di cinquecento
passi dal punto in cui era fermo Kutuzov.

      «Ecco, è venuto il momento decisivo! È giunto il mio momento,» pensò il principe
Andrej e, spronato il cavallo, si avvicinò a Kutuzov.

      «Bisogna fermare l'Apšeron, eccellenza!» gridò.

      Ma in quell'istante tutto fu nascosto dal fumo, echeggiò vicina una sparatoria di
fucili e una voce ingenuamente spaventata si mise a gridare a due passi dal principe
Andrej: «È finita, amici!» E fu come se quella voce fosse stata un ordine: tutti cominciarono
a fuggire. Una folla disordinata e sempre più numerosa fuggiva indietro, verso il luogo
dove cinque minuti prima le truppe erano sfilate davanti agli imperatori. Non soltanto era
difficile fermare quella moltitudine, ma era impossibile non lasciarvisi trascinare.
Bolkonskij cercava solo di non restarne distaccato e si volgeva indietro a guardare,
perplesso e incapace di comprendere ciò che accadeva davanti a lui. Nesvickij, stravolto,
acceso in volto, gridava furibondo a Kutuzov che se non si fosse allontanato subito, senza
dubbio sarebbe stato fatto prigioniero. Ancora fermo allo stesso punto, Kutuzov prese il

                                                                                         330
www.writingshome.com
                              Lev Nicolaevic Tolstoj – Guerra e pace


fazzoletto senza rispondere. Da una guancia gli colava del sangue. Il principe Andrej si
fece largo fino a lui.

       «Siete ferito?» domandò, dominando a fatica il tremito della mascella inferiore.

       «La ferita non è qui, ma là!» disse Kutuzov premendosi il fazzoletto sulla guancia e
indicando i fuggiaschi. «Fermateli!» gridò; ma nello stesso tempo, probabilmente
rendendosi conto che non era possibile fermarli, spronò il cavallo e si diresse verso destra.

       Una nuova ondata di fuggitivi, irruppe e lo travolse trascinandolo con sé.

       Le truppe fuggivano, ammassandosi in una calca così fitta che, una volta finiti nel
mezzo di quella folla, era difficile uscirne. Chi gridava: «Cammina, perché ti fermi?»; chi si
voltava e sparava in aria; chi percoteva il cavallo montato dallo stesso Kutuzov. Liberatosi
con estrema fatica dalla fiumana che correva verso sinistra, Kutuzov, accompagnato da un
seguito che si era ridotto della metà, mosse verso il rumore prodotto da un vicino
cannoneggiamento. Liberatosi dalla folla dei fuggiaschi, il principe Andrej, sforzandosi di
non allontanarsi da Kutuzov, vide in mezzo al fumo sulla costa della collina una batteria
russa che sparava ancora e i francesi che correvano in quella direzione. Più in alto era
fermo il corpo di fanteria russa, e non si muoveva né in avanti, in aiuto della batteria, né
indietro, in direzione dei fuggitivi. Un generale a cavallo si staccò dalla fanteria e si
accostò a Kutuzov. Il seguito del comandante supremo era ridotto a quattro persone. Tutti
erano pallidi e si guardavano in silenzio.

       «Fermate quei vigliacchi!» disse Kutuzov ansante rivolgendosi al comandante del
reggimento, indicando i fuggiaschi; ma in quel preciso momento, come per punirlo di
quelle parole, come uno stormo di uccelli le pallottole volarono sibilando sopra il
reggimento e il seguito di Kutuzov.

       I francesi che attaccavano la batteria, riconoscendo Kutuzov, avevano tirato su di
lui. A quella raffica, il comandate del reggimento si portò una mano alla gamba; caddero
alcuni soldati; l'alfiere, che stava fermo con la bandiera, se la lasciò sfuggire di mano; la
bandiera vacillò e cadde, rimanendo impigliata nei fucili dei soldati vicini. I soldati, senza
aspettare il comando, cominciarono a sparare.

       «O-ooh!» gemette Kutuzov con espressione disperata e si guardò attorno.
«Bolkonskij,» mormorò con una voce che tremava per la consapevolezza della sua
impotenza senile. «Bolkonskij,» mormorò, indicando il nemico e il battaglione
scompigliato, «che cosa significa questo?»


                                                                                          331
www.writingshome.com
                                 Lev Nicolaevic Tolstoj – Guerra e pace


          Ma, prima ancora che avesse terminato di parlare, il principe Andrej, con lacrime di
rabbia e di vergogna che gli salivano alla gola, era smontato di cavallo e correva verso la
bandiera.

          «Ragazzi, avanti!» gridò con voce stridula e infantile.

          «Ecco, questo è il mio momento!» pensava, mentre impugnava l'asta della bandiera
e ascoltava con voluttà il sibilo delle pallottole chiaramente dirette contro di lui. Caddero
alcuni soldati.

          «Urrà!» si mise a gridare il principe Andrej, reggendo a fatica fra le mani la pesante
bandiera, e corse in avanti con l'assoluta certezza che tutto il battaglione gli sarebbe corso
dietro.

          E in effetti corse da solo soltanto per pochi passi. Un soldato si mosse, poi un altro,
poi tutto il battaglione corse avanti e lo sorpassò gridando «urrà!». Un sottufficiale del
battaglione accorse e afferrò la pesante bandiera che vacillava fra le mani del principe
Andrej, ma cadde subito ucciso. Il principe Andrej impugnò di nuovo la bandiera e,
trascinandola per l'asta, corse insieme con il battaglione. Davanti a sé vedeva i nostri
artiglieri, alcuni dei quali si battevano; altri avevano abbandonato i cannoni e gli venivano
incontro correndo; vide anche i fanti francesi che agguantavano i cavalli delle batterie e
giravano i cannoni. Il principe Andrej con il battaglione era ormai a venti passi dai
cannoni. Udiva sopra di sé il sibilo incessante delle pallottole; di continuo alla sua destra e
alla sua sinistra, gemevano e cadevano i soldati. Ma egli non li guardava; scrutava soltanto
ciò che accadeva davanti a lui, nella batteria. Vide chiaramente una figura d'artigliere
rosso di capelli, col chepì gettato su un orecchio, che tirava verso di sé uno scovolo mentre
un soldato francese tentava di strapparglielo. Il principe Andrej riusciva già a scorgere
chiaramente l'espressione smarrita e insieme rabbiosa di quei due uomini che
evidentemente non capivano quello che facevano.

          «Ma che cosa fanno?» pensava il principe Andrej, guardandoli. «Perché l'artigliere
rosso non scappa, dal momento che è disarmato? E perché il francese non lo infilza? Non
farà in tempo a scappare, che il francese si ricorderà di avere un fucile e lo infilzerà.»

          In effetti c'era un altro francese che correva col fucile a bilanciarm verso i due
contendenti, e il destino dell'artigliere rossiccio che non capiva ancora ciò che stava
accadendo ed era riuscito a strappare con aria trionfante lo scovolo, dovette esser deciso.
Ma il principe Andrej non poté vedere come andò a finire la cosa. Fu come se uno dei
soldati lì vicini, o almeno così gli parve, lo colpisse a tutta forza sul capo con un robusto

                                                                                             332
www.writingshome.com
                               Lev Nicolaevic Tolstoj – Guerra e pace


randello. Una cosa abbastanza dolorosa, ma soprattutto spiacevole, perché quel dolore lo
distrasse impedendogli di vedere quello che stava guardando.

       «Che cos'è? Sto cadendo? Le mie gambe si piegano...» pensò; e cadde supino.
Spalancò gli occhi per cercar di vedere come si fosse conclusa la lotta dei francesi con gli
artiglieri, e sapere se l'artigliere dai capelli rossi era stato ucciso o no, e se i cannoni erano
stati catturati o messi in salvo. Ma non vide nulla. Sopra di lui non c'era già più nulla se
non il cielo: un cielo alto, non limpido e tuttavia di un'altezza incommensurabile, con grige
nuvole che vi fluttuavano silenziose. «Che silenzio, che calma, che solennità! Com'è tutto
diverso da quando correvo,» pensò il principe Andrej; «com'è diverso da quando noi
correvamo, gridavamo e ci battevamo; com'è diverso dalla scena del francese e
dell'artigliere che si strappavano lo scovolo con le facce stravolte e furibonde. Come sono
diverse queste nuvole che corrono nel cielo alto e sconfinato. Come mai prima non lo
vedevo questo cielo sublime? E come sono felice d'averlo finalmente conosciuto. Sì! tutto è
vano, tutto è inganno al di fuori di questo cielo infinito. Nulla, nulla esiste all'infuori di
esso. Ma neppure esso esiste, non esiste nulla tranne il silenzio, tranne la quiete. E che Dio
sia lodato!...»



XVII



       Alle nove, sul fianco destro comandato da Bagration l'azione non era ancora
cominciata. Il principe Bagration, non volendo aderire alla richiesta di Dolgorukov di dar
corso al combattimento e per sottrarsi a ogni responsabilità, aveva proposto a Dolgorukov
di inviare qualcuno a chiedere istruzioni al comandante supremo. Bagration sapeva che,
data la distanza di quasi dieci miglia che separava un fianco dall'altro, anche se non
avessero ucciso l'inviato (cosa molto probabile), e anche se costui fosse riuscito a
rintracciare il comandante in capo (cosa molto difficile), non sarebbe comunque riuscito a
far ritorno prima di sera.

       Bagration squadrò il suo seguito con i grandi occhi assonnati e inespressivi, e il
volto infantile di Rostov, che involontariamente trepidava d'agitazione e di speranza, fu il
primo che gli cadde sotto lo sguardo. Mandò lui.

       «E se incontrassi sua maestà prima del comandante in capo, eccellenza?» disse
Rostov tenendo la mano alla visiera.


                                                                                              333
www.writingshome.com
                                Lev Nicolaevic Tolstoj – Guerra e pace


       «Potrete riferire a sua maestà,» disse Dolgorukov interrompendo in fretta
Bagration.

       Dopo essere smontato dal servizio di pattuglia, Rostov aveva potuto dormire
qualche ora prima che facesse giorno, e ora si sentiva allegro, ardito, risoluto, con
quell'elasticità di movimenti, quella certezza nella propria buona sorte e quella
disposizione d'animo in cui tutto sembra facile, gioioso e possibile.

       Quella mattina tutti i suoi desideri si realizzavano: era in corso una battaglia
campale e lui vi prendeva parte; non solo, ma era ufficiale d'ordinanza del più valoroso
dei generali; e per giunta veniva inviato con una missione da Kutuzov e, forse,
dall'imperatore in persona. Il mattino era limpido, aveva un buon cavallo sotto di sé. Si
sentiva l'anima allegra, felice. Ricevuto l'ordine, spronò il cavallo e partì al galoppo lungo
la linea del fronte. Dapprima cavalcò lungo lo schieramento delle truppe di Bagration che
non erano ancora entrate in combattimento e stavano immobili; poi sbucò nello spazio
occupato dalla cavalleria del generale Uvarov e qui già notò degli spostamenti e altri
indizi dei preparativi di combattimento. Oltrepassata la cavalleria di Uvarov, udì
distintamente davanti a sé il crepitio delle fucilate e il tuonare dei cannoni. Il fuoco andava
intensificandosi sempre più.

       Nella fresca aria del mattino ormai non echeggiavano più come prima, a intervalli
diseguali, due o tre fucilate e poi uno o due colpi di cannone; ma lungo i declivi delle
colline davanti a Pratzen, risuonavano i colpi della fucileria alternati a cannonate così
frequenti, che talvolta non si distinguevano l'una dall'altra, ma si fondevano in un unico
rombo compatto.

       Per quelle pendici si scorgevano i fiocchi di fumo delle fucilate susseguirsi come
inseguendosi fra loro e le fumate dei cannoni agglomerarsi, disfarsi e fondersi insieme. Nel
fumo si distinguevano, dal brillare delle baionette, le masse della fanteria e le strette righe
dell'artiglieria con i cassoni verdi.

       Su un piccolo rialzo Rostov arrestò un istante il cavallo per guardare quello che
succedeva; ma, per quanto aguzzasse la vista, non poté capire né distinguere nulla: c'erano
uomini in movimento, laggiù nel fumo; reparti di truppe si muovevano avanti e indietro;
ma perché? chi erano? dove andavano? Non si riusciva a capirlo. Questo spettacolo e
questi rumori non soltanto non suscitavano in lui alcuna sensazione di scoraggiamento e
di timore, ma, al contrario, accrescevano la sua energia e la sua risolutezza.




                                                                                           334
www.writingshome.com
                               Lev Nicolaevic Tolstoj – Guerra e pace


       «Su, ancora, ancora, forza!» si disse mentalmente, prestando l'orecchio a quei
rumori, e tornò a lanciarsi al galoppo lungo la linea, inoltrandosi sempre più nella zona
delle truppe che già erano impegnate sulla linea del fuoco.

       «Che cosa accade laggiù non lo so, ma andrà tutto bene!» pensava Rostov.

       Oltrepassato un raggruppamento di truppe austriache, Rostov notò che la parte
dello schieramento immediatamente successivo, cioè la Guardia, era già entrata in azione.

       «Tanto meglio! Così potrò vedere da vicino,» pensò.

       Cavalcava quasi rasente la prima linea. Alcuni uomini a cavallo avanzavano al
galoppo verso di lui. Erano i nostri ulani della Guardia imperiale che in file disordinate
tornavano da una carica. Rostov li oltrepassò; notò involontariamente che uno di essi era
tutto macchiato di sangue. Poi continuò al galoppo. «Questo non mi riguarda!» pensò.

       Aveva percorso qualche centinaio di passi, quando alla sua sinistra, tagliandogli la
strada, su tutta l'estensione del campo apparve un'enorme massa di cavalieri su cavalli
morelli, con bianche uniformi scintillanti, che venivano al trotto dritti verso di lui. Rostov
lanciò il cavallo ventre a terra per togliersi dalla loro traiettoria, e li avrebbe evitati se
questi avessero continuato a procedere alla stessa andatura; essi però acceleravano di
continuo la loro corsa, e alcuni cavalli erano già spinti al galoppo. Rostov udiva sempre
più distintamente il loro calpestio e il tintinnio delle armi e distingueva sempre più nitidi i
cavalli, le figure, perfino i volti. Erano i nostri cavalieri della Guardia che muovevano alla
carica contro la cavalleria francese che le stava lanciandosi contro.

       I cavalieri della Guardia galoppavano, ma trattenevano ancora i cavalli. Rostov ne
vedeva le fisionomie, udiva il comando «Carica!», pronunciato da un ufficiale che aveva
lanciato il suo purosangue a briglia sciolta. Temendo di essere schiacciato o trascinato
nella carica contro i francesi, Rostov galoppava lungo la linea con quanta forza aveva il
suo cavallo, ma non riuscì a evitarli.

       L'ultimo cavaliere della Guardia, un uomo butterato, di statura gigantesca, si
accigliò rabbiosamente quando vide davanti a sé Rostov col quale inevitabilmente si
sarebbe scontrato. Quel cavaliere avrebbe atterrato Rostov insieme col suo Beduin (Nikolaj
si sentiva piccolo e debole in confronto a quegli uomini e a quegli enormi cavalli), se a
Rostov non fosse venuta l'idea di agitare lo scudiscio davanti agli occhi del cavallo della
Guardia. Il nero, pesante cavallo da un metro e settanta al garrese, s'impennò appiattendo
le orecchie; ma il cavaliere butterato gli piantò d'impeto nei fianchi gli enormi speroni e la
bestia, rizzando la coda e allungando il collo, galoppò via ancor più veloce. I cavalieri della

                                                                                           335
www.writingshome.com
                              Lev Nicolaevic Tolstoj – Guerra e pace


Guardia erano appena passati, quando Rostov udì il loro grido: «Urrà!» e, voltandosi, vide
che le loro prime file si mischiavano con altri cavalieri, presumibilmente francesi, dalle
spalline rosse. Poi non riuscì a veder più nulla, perché subito dopo i cannoni cominciarono
a sparare e tutto fu avvolto dal fumo.

      Nel momento in cui i cavalieri della Guardia, dopo averlo oltrepassato, si
dileguarono, Rostov ebbe un momento di esitazione, e si chiese se dovesse galoppar dietro
di loro o proseguire per andare dove doveva. Quella fu la splendida carica della cavalleria
della Guardia che lasciò stupefatti gli stessi francesi. In seguito per Rostov fu terribile
sentir dire che di tutti quegli uomini grandi, bellissimi, di tutti quei giovani ricchi e
brillanti, ufficiali e junker, che gli erano passati davanti al galoppo, in sella a cavalli che
valevano migliaia di rubli, dopo la carica non ne erano rimasti che diciotto.

      «Che ho da invidiare? Verrà anche il mio momento, e forse fra pochi istanti vedrò
l'imperatore!» pensò Rostov. E galoppò oltre.

      Giunto all'altezza della fanteria della Guardia, notò che al di sopra e intorno a essa
volavano le palle da cannone, e questo non tanto perché udisse il sibilo delle palle, quanto
perché vide sulle facce dei soldati l'inquietudine e sulle facce degli ufficiali un'innaturale
solennità guerresca.

      Passandò dietro una delle linee dei reggimenti di fanteria della Guardia udì una
voce chiamarlo per nome.

      «Rostov!»

      «Che c'è?» rispose lui, senza riconoscere Boris.

      «Ma guarda un po', siamo capitati in prima linea! Il nostro reggimento è andato
all'attacco!» disse Boris sorridendo di quel sorriso felice che hanno di solito i giovani
quando si sono trovati per la prima volta sulla linea del fuoco.

      Rostov si fermò.

      «Ebbene?» domandò.

      «Li abbiamo respinti!» disse animatamente Boris, che si era fatto loquace. «Figurati
un po'!»

      E Boris si mise a raccontare come la Guardia, mentre era ferma al suo posto, avesse
avvistato delle truppe e le avesse scambiate per austriache, e poi all'improvviso dalle
cannonate che sparavano quelle truppe si fosse accorta di essere in prima linea e avesse
                                                                                           336
www.writingshome.com
                                Lev Nicolaevic Tolstoj – Guerra e pace


dovuto entrare inaspettatamente in combattimento. Senza attendere che Boris terminasse
il suo racconto, Rostov spronò il suo cavallo.

       «Dove vai?» domandò Boris.

       «Da sua maestà con una missione.»

       «Eccolo!» disse Boris, al quale era parso di capire che Rostov cercasse «sua altezza»,
non l'imperatore in persona.

       E gli indicò il granduca che a cento passi da loro, con l'elmo e la divisa dei cavalieri
della Guardia, le spalle alzate e le sopracciglia aggrottate, stava gridando qualcosa a un
bianco ufficiale austriaco pallido come un cencio.

       «Ma quello è il granduca, mentre io devo andare dal comandante in capo oppure
dall'imperatore,» disse Rostov, e già dava di sprone al cavallo.

       «Conte, conte!» gridò Berg anche lui eccitato come Boris, accorrendo da un'altra
direzione. «Conte, io sono stato ferito alla mano destra.» E così dicendo, mostrava la mano
insanguinata avvolta in un fazzoletto. «Ma sono rimasto lo stesso in prima linea. Conte,
tengo la sciabola con la sinistra; nella stirpe dei von Berg sono stati tutti cavalieri.»

       Berg disse ancora qualche parola, ma Rostov era già lontano e non lo ascoltava.

       Dopo aver superato la Guardia e un intervallo vuoto, Rostov, per non capitare di
nuovo in prima linea come gli era accaduto al momento della carica della cavalleria,
cavalcò lungo la linea delle riserve, aggirando alla larga la zona in cui si sentivano le
cannonate e la sparatoria più forte. A un tratto, davanti a sé e dietro le nostre truppe, in un
luogo in cui egli non avrebbe mai supposto che ci fosse il nemico, sentì vicinissimo un
crepitare di fucileria.

       «Che cosa significa ciò?» pensò Rostov. «Il nemico alle spalle delle nostre truppe?
Non è possibile,» pensò ancora; ma improvvisamente l'assalì un'orribile paura per se
stesso e per l'esito di tutta la battaglia. «Tuttavia, comunque stiano le cose, adesso non c'è
più ragione di girare al largo,» pensò. «Io devo cercare il comandante supremo, e se tutto è
perduto, è mio dovere perire insieme con gli altri.»

       Il brutto presentimento che a un tratto l'aveva assalito era sempre più confermato
via via che egli s'inoltrava nei campi situati dietro Pratzen: qui si ammassavano e si
confondevano truppe di vario genere.



                                                                                            337
www.writingshome.com
                                 Lev Nicolaevic Tolstoj – Guerra e pace


        «Che vuol dire ciò? Che cosa succede? Su chi sparano? Chi spara?» chiedeva Rostov
ogni qualvolta raggiungeva soldati austriaci e russi che fuggivano a frotte, mescolati,
tagliandogli la strada.

        «Lo sa il diavolo! Ci ha battuti tutti! Tutto è perduto!» gli rispondevano in russo, in
tedesco e in ceco le folle dei fuggiaschi, i quali non capivano, come non capiva lui, ciò che
stava accadendo.

        «Dagli ai tedeschi!» gridò uno.

        «Che il diavolo li porti! Traditori...»

        «Zum Henker diese Russen...!» brontolò un tedesco.

        Alcuni feriti camminavano lungo quella strada. Le imprecazioni, le grida, i gemiti si
fondevano in un frastuono generale. La sparatoria cessò. Come Rostov seppe in seguito, i
soldati russi e austriaci si erano sparati a vicenda.

        «Dio mio! Che cosa significa questo?» pensava Rostov. «Qui, dove a ogni istante
l'imperatore può vederli!... Ma no, certamente si tratta solo di poche canaglie. È un
episodio transitorio, non è così, non può essere,» pensava. «Devo soltanto sorpassarli,
sorpassarli al più presto!»

        L'idea della sconfitta e della fuga non poteva venire a Rostov. Sebbene vedesse i
cannoni e le truppe francesi proprio sull'altura di Pratzen, su quella stessa altura dove gli
era stato ordinato di cercare il comandante supremo, egli non poteva e non voleva credere
alla disfatta.



XVIII



        Rostov aveva l'ordine di cercare Kutuzov oppure l'imperatore nei pressi del
villaggio di Pratzen. Ma lì non soltanto non c'erano: non c'era nemmeno un comandante;
vi si trovava solo una folla mista ed eterogenea di truppe scompaginate. Rostov spronò il
suo cavallo ormai stanco per oltrepassare al più presto quelle folle, ma quanto più si
inoltrava, tanto più quella ressa appariva caotica e confusa. Sulla strada maestra sulla
quale era sbucato si affollavano carrozze e vetture di ogni tipo, soldati russi e austriaci di
tutte le armi, feriti e non feriti. Tutta questa folla formicolava e rumoreggiava


                                                                                           338
www.writingshome.com
                               Lev Nicolaevic Tolstoj – Guerra e pace


confusamente sotto il cupo rimbombo delle palle di cannone delle batterie francesi postate
sulle alture di Pratzen.

       «Dov'è l'imperatore? Dov'è Kutuzov?» domandava Rostov a tutti quelli che riusciva
a fermare, ma da nessuno otteneva una risposta.

       Finalmente agguantò un soldato per il bavero e lo costrinse a rispondergli.

       «Eh, amico! Sono scappati da un pezzo, prima di tutti!» rispose il soldato a Rostov,
ridendo chissà perché e divincolandosi.

       Rostov lasciò andare quel soldato, che certo era ubriaco; fermò il cavallo di un
attendente o del palafreniere di qualcuno che doveva essere un personaggio importante, e
si mise a interrogarlo. L'attendente disse a Rostov che circa un'ora prima, proprio su quella
strada, l'imperatore era stato portato via di gran carriera in una carrozza, e che inoltre era
gravemente ferito.

       «Non può essere,» disse Rostov, «certo si tratta di qualcun altro.»

       «L'ho visto coi miei occhi,» rispose l'attendente con un sogghigno pieno di
sufficienza. «Mi pare di conoscerlo, ormai, l'imperatore; l'ho visto tante volte a
Pietroburgo, proprio come vedo voi. Stava dentro la carrozza, pallido, molto pallido.
Come li ha scatenati al galoppo, i quattro morelli... mamma mia! Ci è passato davanti
come un tuono: mi pare che dovrei conoscerli, ormai, i cavalli dello zar; e anche Il'ja
Ivanyè. ll'ja il cocchiere, guida soltanto la carrozza dello zar.»

       Rostov lasciò le briglie del cavallo dell'attendente e proseguì. Un ufficiale ferito gli
passò accanto, a piedi.

       «Ma chi cercate?» domandò. «Il comandante in capo? È stato ucciso da una palla di
cannone, colpito in pieno petto davanti al nostro reggimento.»

       «Non Kutuzov, ma quell'altro... come si chiama?...

       «Ma chi? Kutuzov?» domandò Rostov.

       «Non Kutuzov, ma quell'altro... come si chiama?... Tanto fa lo stesso: di vivi non ne
sono rimasti molti. Ma voi andate laggiù, in quel villaggio; è là che si sono radunati tutti i
capi,» disse lo stesso ufficiale indicando il villaggio di Gostieradek; e si allontanò.

       Rostov cavalcava al passo, senza sapere perché e da chi dovesse andare, ormai.
Adesso non era più possibile non credere. Cavalcava nella direzione che gli avevano

                                                                                           339
www.writingshome.com
                              Lev Nicolaevic Tolstoj – Guerra e pace


indicata e nella quale si scorgevano in lontananza una torre e una chiesa. Perché
affrettarsi? Che cosa poteva dire, adesso, all'imperatore o a Kutuzov, se mai essi erano vivi
e non erano stati feriti?

       «Vostra signoria deve andare per di qua, perché là verrebbe subito uccisa,» gli gridò
un soldato. «Ammazzano!»

       «Ma che dici!» disse un altro. «Dove vuoi che vada? Di là è più vicino.»

       Rostov rimase un istante soprappensiero; poi si avviò nella direzione in cui gli
avevano detto che ammazzavano.

       «Adesso tutto è indifferente! Se l'imperatore è stato ferito, dovrei forse essere io a
tirarmi indietro?» pensava. S'inoltrò per quel tratto di terreno dove in maggior numero
erano periti coloro che fuggivano da Pratzen. I francesi non lo avevano ancora occupato,
mentre i russi, quelli che erano rimasti vivi o feriti, l'avevano abbandonato da un pezzo.
Sul terreno, come covoni su un buon campo mietuto, giacevano soldati morti o feriti in
numero di dieci o quindici ogni ettaro. I feriti si trascinavano a gruppi di due, o di tre; si
udivano i loro gemiti, le loro grida strazianti e talvolta, così almeno parve a Rostov,
perfino simulate. Rostov mise il cavallo al trotto per sottrarsi alla vista di tutti quegli
uomini sofferenti e fu preso dalla paura. Non temeva per la sua vita: temeva che gli
mancasse il coraggio di cui aveva bisogno, e sapeva che non avrebbe resistito alla vista di
quegli infelici.

       I francesi, che avevano smesso di tirare su quel terreno disseminato di morti e di
feriti, perché ormai non c'era più nessuno da colpire, nel vedere quell'ufficiale che lo
attraversava a cavallo, puntarono un cannone su di lui e spararono qualche colpo. La
sensazione di quei terribili suoni sibilanti e i morti che lo circondavano si fusero per
Rostov in un unico sentimento di terrore e di pietà per se stesso. Gli venne in mente
l'ultima lettera della madre. «Che cosa proverebbe,» pensò, «se adesso mi vedesse qui, su
questo campo, con i cannoni puntati su di me?»

       Nel villaggio di Gostieradek erano raccolte le truppe russe ritiratesi dal campo di
battaglia, anch'esse in disordine e tuttavia un poco meno scompaginate. Nel villaggio non
arrivavano le cannonate francesi e i rumori della sparatoria sembravano lontani. Lì tutti
ormai chiaramente vedevano e dicevano che la battaglia era persa. A chiunque Rostov si
rivolgesse, nessuno sapeva dirgli dove si trovassero l'imperatore o Kutuzov. Certuni
sostenevano che la voce del ferimento dell'imperatore era vera; altri la smentivano e
spiegavano quella falsa voce con il fatto che nella carrozza del sovrano era passato al
galoppo, proveniente dal campo di battaglia, il gran maresciallo di corte conte Tolstoj,
                                                                                          340
www.writingshome.com
                               Lev Nicolaevic Tolstoj – Guerra e pace


pallido e sconvolto, il quale si era recato sul campo, al seguito dell'imperatore. Un ufficiale
disse a Rostov di aver visto qualcuno dei capi in una località alle spalle del villaggio, sulla
sinistra, e Rostov vi andò, sebbene ormai non sperasse più di trovare qualcuno, ma
soltanto di mettersi la coscienza a posto. Dopo aver percorso circa tre miglia e oltrepassato
le ultime truppe russe, Rostov vide due cavalieri davanti a un fosso che circondava un
orto. Uno di essi, con il pennacchio bianco sull'elmo, gli parve stranamente noto; l'altro, il
cavaliere sconosciuto, in sella a un magnifico cavallo sauro che gli pareva di avere già
veduto, si avvicinò al fosso, toccò i fianchi del cavallo con gli speroni e, allentando le
briglie, saltò con leggerezza dentro l'orto. Un po' di terriccio franò dall'argine sotto gli
zoccoli posteriori del cavallo. Girato bruscamente il cavallo, gli fece di nuovo superare il
fosso in senso inverso e si rivolse in modo ossequioso al cavaliere con il pennacchio
bianco, evidentemente proponendogli di fare la stessa cosa. Il cavaliere, la cui figura era
parsa nota a Rostov e, chissà perché, aveva subito attratto la sua attenzione, fece un gesto
di diniego col capo e con la mano; e da questo gesto Rostov riconobbe all'istante il suo
imperatore adorato e pianto.

       «Ma no, non può essere lui, in mezzo a questa campagna deserta,» pensò Rostov. In
quel momento Alessandro volse il capo e Rostov vide quei lineamenti così vivamente
impressi nella sua memoria. L'imperatore era pallido, le sue guance erano smunte, e gli
occhi infossati; ma i suoi erano pervasi da un maggior fascino, da una maggior mitezza.
Rostov era felice, ora che aveva modo di constatare come la voce del ferimento
dell'imperatore non fosse vera. Sapeva che poteva, che anzi doveva rivolgersi direttamente
a lui e riferire ciò che gli era stato ordinato di riferire da parte di Dolgorukov.

       Ma come un giovane innamorato che, tremante e turbato, non osa ripetere ciò di cui
è andato fantasticando durante la notte e si guarda attorno spaventato, cercando un
soccorso o una possibilità di rinvio e di fuga, quando giunge l'attimo desiderato ed egli si
trova a tu per tu con lei, così ora Rostov, nel momento in cui raggiungeva ciò che aveva
desiderato più di ogni cosa al mondo, non sapeva come accostarsi all'imperatore e a lui si
presentavano migliaia di considerazioni che gli facevano apparire la cosa sconveniente,
inopportuna, impossibile.

       «Sembra quasi che mi compiaccia di approfittare del fatto che egli è solo e afflitto. In
questo momento di tristezza, una persona sconosciuta gli può sembrare sgradevole e
importuna; e poi, cosa posso dirgli adesso che, solo a guardarlo, mi manca il cuore e mi si
inaridisce la bocca?» E non gli veniva in mente nessuna delle innumerevoli frasi che aveva
composto nella sua immaginazione per rivolgersi al sovrano. Quelle frasi presupponevano
quasi tutte altre condizioni; erano frasi da pronunciarsi in momenti solenni, di vittoria, in

                                                                                           341
www.writingshome.com
                                 Lev Nicolaevic Tolstoj – Guerra e pace


prevalenza mentre lui giaceva sul letto di morte per le ferite riportate, e il sovrano lo
ringraziava per i suoi atti di eroismo, e lui, morendo, gli manifestava l'amore concretato
dalle sue gesta.

       «E poi, che cosa posso chiedere ora, all'imperatore, circa i suoi ordini per il fianco
destro, quando sono già le quattro del pomeriggio e la battaglia è perduta? No, non debbo
assolutamente avvicinarmi a lui, non debbo turbare la sua meditazione. Mille volte meglio
morire anziché avere da lui uno sguardo malevolo, consentirgli di farsi una cattiva
opinione di me,» decise Rostov; e si allontanò, col cuore colmo di tristezza e di
disperazione e continuò a guardare l'imperatore che stava sempre immobile in
quell'atteggiamento d'indecisione.

       Mentre Rostov si abbandonava a queste considerazioni e si allontanava
dall'imperatore, il capitano von Toll capitò per caso nello stesso posto e, visto il sovrano,
gli si avvicinò senz'altro, gli offrì i suoi servizi e lo aiutò ad attraversare a piedi il fosso.
L'imperatore, che si sentiva poco bene e desiderava riposare, sedette sotto un melo e Toll si
fermò vicino a lui. Rostov vedeva da lontano, con invidia e rammarico, che von Toll
parlava al sovrano, a lungo e con calore, e l'imperatore, certo piangendo, si era coperto gli
occhi con una mano e stringeva la mano di Toll.

       «Avrei potuto essere io al suo posto!» pensò Rostov, e frenando a fatica lacrime di
pietà per la sorte del sovrano, seguitò ad allontanarsi in preda alla più completa
disperazione, senza sapere dove andasse e perché.

       La sua disperazione era tanto più forte in quanto sentiva che la causa del suo dolore
stava nella sua stessa debolezza.

       Avrebbe potuto... non solo avrebbe potuto, ma avrebbe dovuto avvicinarsi
all'imperatore. E questa era stata l'occasione unica per mostrare all'imperatore la sua
devozione. E lui non ne aveva approfittato... «Che cosa ho fatto?» pensò. Girò il cavallo e
galoppò indietro verso il luogo dove aveva visto l'imperatore, ma oltre il fosso non c'era
già più nessuno. Transitavano soltanto carri e carrozze. Da un conducente Rostov apprese
che lo stato maggiore di Kutuzov non era lontano, appunto nel villaggio dove erano diretti
i carriaggi. Rostov si avviò con loro.

       Davanti a lui camminava lo stalliere di Kutuzov che conduceva alla briglia i cavalli
con le gualdrappe. Dietro lo stalliere procedeva un carro, e dietro questo camminava il
vecchio domestico dalle gambe storte, con la berretta e il pellicciotto corto.

       «Tit, ehi, Tit!» diceva lo stalliere.

                                                                                             342
www.writingshome.com
                                Lev Nicolaevic Tolstoj – Guerra e pace


       «Che c'è?» rispondeva distrattamente il vecchio.

       «Tit! va' a battere il grano.»

       «Imbecille!» disse il vecchio sputando rabbiosamente per terra. Passava qualche
minuto di marcia silenziosa, poi lo scherzo si ripeteva, sempre uguale.



       Alle cinque di sera la battaglia era perduta su tutto lo schieramento. Più di cento
cannoni si trovavano già in mano dei francesi.

       Przebyszewski col suo corpo d'armata aveva deposto le armi. Le altre colonne,
dopo aver perduta circa la metà degli uomini, si ritiravano in folle scompaginate e
mescolate fra loro.

       I resti delle truppe di Langeron e di Dochturov si accalcavano, fondendosi, intorno
agli stagni, sulle dighe e sulle rive del villaggio di Auhest.

       Alle sei di sera, soltanto presso la diga di Auhest si udiva ancora un intenso
cannoneggiamento francese: i francesi avevano postato numerose batterie sui pendii delle
alture di Pratzen e tiravano sulle nostre truppe che si stavano ritirando.

       Alla retroguardia, Dochturov e altri avevano raggruppato alcuni battaglioni e
rispondevano al fuoco della cavalleria francese che incalzava i nostri. Cominciava a
imbrunire. Sulla stretta diga di Auhest, sulla quale per tanti anni se n'era stato
pacificamente seduto il vecchio mugnaio con la berretta e la lenza, mentre il nipotino, con
le maniche della camicia rimboccate, prendeva dal mastello l'argenteo pesce guizzante; su
quella diga, sulla quale per tanti anni erano pacificamente transitati sui loro carri a due
cavalli, carichi di frumento, i moravi dai berretti pelosi e dalle giubbe turchine, per poi
ripassare dalla stessa diga, impolverati di farina, con i carri coperti di polvere bianca - su
quella diga adesso, tra furgoni e cannoni, in mezzo a ruote di carri e ad alti cavalli, si
affollavano uomini stravolti dal terrore della morte, premendosi a vicenda; e cadevano
morti, calpestavano i morenti, si uccidevano fra loro o si fermavano per essere uccisi allo
stesso modo dopo pochi passi.

       Ogni dieci secondi, comprimendo l'aria, nel mezzo di quella calca si abbatteva una
palla da cannone o scoppiava una granata, uccidendo e spruzzando di sangue i più vicini.
Dolochov, che era ferito a un braccio e procedeva a piedi con una decina di uomini della
sua compagnia (era già ufficiale), e il suo comandante a cavallo, erano tutto quanto restava
del loro reggimento. Sospinti dalla moltitudine, essi si pigiavano all'imboccatura della
                                                                                          343
www.writingshome.com
                              Lev Nicolaevic Tolstoj – Guerra e pace


diga e, premuti da ogni parte, si erano fermati perché davanti a loro era stramazzato un
cavallo che trascinava un cannone e gli uomini cercavano di staccarlo e di risollevarlo. Una
palla uccise qualcuno dietro di loro, un'altra si abbatté davanti e spruzzò Dolochov di
sangue. La ressa si spinse disperatamente in avanti, premendosi, spostandosi di qualche
passo; poi si arrestò nuovamente.

      «Ancora cento passi e sono salvo; ancora un paio di minuti qui e di certo sono
morto,» pensava ciascuno.

      Dolochov, che era al centro della calca, si lanciò verso l'orlo della diga, atterrò due
soldati e prese a correre sul ghiaccio sdrucciolevole che copriva lo stagno.

      «Qua!» si mise a gridare, saltellando sul ghiaccio che scricchiolava sotto di lui,
«qua!» gridava verso il cannone. «Regge!...»

      Il ghiaccio reggeva, ma si piegava e scricchiolava, ed era evidente che non un
cannone o quella moltitudine, ma il suo solo peso l'avrebbe spezzato da un momento
all'altro. Gli altri lo guardavano e si pigiavano sulla riva, senza ancora decidersi a
inoltrarsi sul ghiaccio. Il comandante del reggimento, che stava a cavallo presso l'entrata
della diga, sollevò un braccio e spalancò la bocca rivolgendosi a Dolochov. All'improvviso
una palla di cannone sibilò così bassa sulla folla che tutti si chinarono. Ci fu uno schianto
su qualcosa di molle e il generale cadde col suo cavallo in una pozza di sangue. Nessuno
lo guardò, nessuno pensò a risollevarlo.

      «Passa sul ghiaccio! Passa sul ghiaccio! Avanti, cammina: non mi senti!? Qua!»
echeggiarono a un tratto, dopo la palla che aveva centrato il generale, innumerevoli voci
che neppure sapevano che cosa gridassero e perché.

      Uno dei cannoni di coda, che stava per imboccare la diga, svoltò sul ghiaccio. Folle
di soldati cominciarono a correre dalla diga sullo stagno gelato. Sotto uno dei primi soldati
il ghiaccio scricchiolò e un piede gli sprofondò in acqua; egli fece per risollevarsi, ma
sprofondò fino alla cintola. I soldati che gli erano più vicini esitarono, il conducente del
cannone fermò il suo cavallo, ma dietro si udiva ancora gridare: «Monta sul ghiaccio,
perché ti fermi? Cammina!» Nella folla echeggiarono grida di terrore. I soldati che
circondavano il cannone agitavano le fruste sui cavalli e li battevano perché deviassero e si
muovessero. I cavalli si staccarono dalla riva. Il ghiaccio, che reggeva gli appiedati, si
spaccò e cedette in un blocco enorme, e una quarantina di uomini che vi stavano sopra si
buttarono chi avanti, chi indietro, trascinandosi a vicenda sott'acqua.



                                                                                         344
www.writingshome.com
                               Lev Nicolaevic Tolstoj – Guerra e pace


       Le palle continuavano a sibilare con la stessa regolarità e piombavano sul ghiaccio o
nell'acqua, ma più spesso sulla folla che gremiva la diga, gli stagni e la sponda.



XIX



       Sull'altura di Pratzen, nello stesso punto dov'era caduto con l'asta della bandiera in
mano, giaceva il principe Andrej Bolkonskij; perdeva sangue e, senza averne coscienza, si
lamentava con un gemito fioco, querulo e infantile.

       Verso sera smise di gemere e rimase immobile e silenzioso. Non si rese conto di
quanto fosse durato il suo stato di incoscienza. All'improvviso si sentì nuovamente vivo e
sofferente per un dolore al capo lancinante e lacerante.

       «Dov'è quel cielo così alto che io finora non conoscevo e che ho veduto poco fa?» fu
il suo primo pensiero. «E anche questa sofferenza non la conoscevo,» pensò. «Sì, finora
non sapevo niente, niente. Ma dove sono?»

       Si mise in ascolto. Udì uno scalpitare di cavalli che si avvicinavano e il suono di voci
che parlavano in francese. Spalancò gli occhi. Sopra di lui c'era lo stesso alto cielo con le
nuvole che fluttuavano e si erano levate ancora più in alto, in mezzo alle quali si scorgeva
l'immensità dell'azzurro. Non girò la testa e non vide coloro che, a giudicare dal rumore
degli zoccoli e delle voci, erano giunti fino a lui e si erano fermati.

       Quei cavalieri erano Napoleone e due aiutanti di campo che lo accompagnavano.
Percorrendo il campo di battaglia, Bonaparte dava le ultime disposizioni per il
rafforzamento delle batterie che facevano fuoco sulla diga di Auhest e osservava i morti e
feriti rimasti sul terreno.

       «De beaux hommes!» disse Napoleone, guardando un granatiere russo ucciso, che
giaceva sul ventre, il volto premuto sul terreno e la nuca annerita, protendendo lontano un
braccio già rigido.

       «Les munitions des pièces de position sont épuisées, sire!» disse in quel momento un
ufficiale proveniente dalla batteria che faceva fuoco su Auhest.

       «Faites avancer celles de la réserve,» disse Napoleone e, allontanatosi di qualche passo,
si fermò davanti al principe Andrej che giaceva supino con l'asta della bandiera accanto (la
bandiera era già stata presa dai francesi come trofeo).
                                                                                            345
www.writingshome.com
                                Lev Nicolaevic Tolstoj – Guerra e pace


       «Voilà une belle mort,» disse Napoleone, guardando Bolkonskij.

       Il principe Andrej comprese che si parlava di lui e colui che parlava era Napoleone.
Aveva udito chiamare sire l'uomo che pronunciava queste parole. Ma le aveva udite come
si ode il ronzio di una mosca: non soltanto non lo interessavano, ma nemmeno vi prestò
attenzione e le dimenticò subito. La testa gli scoppiava; sentiva di perdere sangue e
vedeva sopra di sé il cielo, lontano, alto ed eterno. Sapeva che quell'uomo era Napoleone,
il suo eroe, ma in quel momento Napoleone gli sembrava un uomo meschino e
insignificante in confronto a ciò che accadeva fra la sua anima e quell'alto cielo sconfinato
sparso di nuvole fuggenti. In quel momento gli era del tutto indifferente chi gli stava
dinanzi, chi parlava di lui; ma era contento che davanti a lui si fossero fermati degli
uomini e desiderava soltanto che quegli uomini lo aiutassero e lo restituissero alla vita, che
gli sembrava così bella, perché adesso la comprendeva in modo così diverso. Raccolse
tutte le sue forze per muoversi ed emettere qualche suono. Fece un debole movimento con
una gamba ed emise un gemito fioco e doloroso che impietosì lui per primo.

       «Ah! è vivo,» disse Napoleone. «Sollevate questo giovane, ce jeune homme, e
trasportatelo al posto di medicazione!»

       Detto questo, Napoleone spinse avanti il cavallo per andare incontro al maresciallo
Lannes, il quale si era tolto il cappello e si avvicinava all'imperatore congratulandosi
sorridente per la vittoria.

       Il principe Andrej non intese più nulla; perse conoscenza per il dolore lancinante
che gli provocarono il sollevamento sulla barella, le scosse durante il trasporto e il
sondaggio della ferita al posto di medicazione. Si riebbe soltanto verso la fine della
giornata, quando lo trasportarono all'ospedale insieme con altri ufficiali russi feriti e
prigionieri. Allora si sentì un poco più sollevato; poté guardarsi attorno e perfino parlare.

       Le prime parole che udì quando tornò in sé furono quelle di un ufficiale francese di
scorta che diceva in fretta:

       «Bisogna fermarsi qui. Adesso passerà l'imperatore; gli farà piacere vedere questi
signori prigionieri.»

       «I prigionieri sono tanti, tutto l'esercito russo o quasi. Ormai devono essergli venuti
a noia,» disse un altro ufficiale.

       «Tuttavia dicono che costui era il comandante di tutta la Guardia dell'imperatore
Alessandro,» replicò il primo, indicando un ufficiale russo ferito rivestito della bianca
uniforme di cavaliere della Guardia.
                                                                                           346
www.writingshome.com
                                  Lev Nicolaevic Tolstoj – Guerra e pace


        Bolkonskij riconobbe il principe Repnin, che aveva conosciuto nei salotti di
Pietroburgo. Accanto a lui c'era un altro ufficiale della Guardia, un ragazzo di diciannove
anni, anch'egli ferito.

        Bonaparte arrivò al galoppo e fermò il suo cavallo.

        «Chi è il più alto di grado?» disse, guardando i feriti.

        Fu pronunciato il nome del colonnello, il principe Repnin.

        «Siete voi il comandante del reggimento dei cavalieri della Guardia dell'imperatore
Alessandro?» domandò Napoleone.

        «Io comandavo uno squadrone,» rispose Repnin.

        «Il vostro reggimento ha compiuto con onore il suo dovere,» disse Napoleone.

        «La lode di un grande condottiero è la migliore ricompensa per un soldato,» disse
Repnin.

        «Sono lieto di accordarvela,» rispose Napoleone. «Chi è questo giovane accanto a
voi?»

        Il principe Repnin pronunciò il nome del sottotenente Suchtelen.

        Dopo averlo guardato, Napoleone disse sorridendo:

        «Il est venu bien jeune se frotter à nous.»

        «La giovinezza non impedisce di essere valorosi,» proferì Suchtelen con voce rotta.

        «Magnifica risposta,» disse Napoleone, «giovanotto, voi andrete lontano!»

        Il principe Andrej, anch'egli messo in prima fila per rendere più completo questo
trofeo di prigionieri, proprio sotto gli occhi dell'imperatore, non poteva non attirare la sua
attenzione. Evidentemente Napoleone si ricordò di averlo veduto sul campo di battaglia e
gli si rivolse chiamandolo ancora giovanotto, jeune homme, l'epiteto col quale Bolkonskij gli
si era impresso per la prima volta nella memoria.

        «Et vous, jeune homme? E voi, giovanotto?» gli disse. «Come vi sentite, mon brave?»

        Sebbene cinque minuti prima il principe Andrej fosse riuscito a dire qualche parola
ai soldati che lo trasportavano, adesso rimase in silenzio fissando gli occhi su Napoleone.
Gli sembravano così insignificanti, in quel momento, tutti gli interessi che occupavano

                                                                                          347
www.writingshome.com
                                Lev Nicolaevic Tolstoj – Guerra e pace


Napoleone; così piccolo gli sembrava il suo stesso eroe, con quella meschina vanità e gioia
della vittoria, in confronto a quel cielo così alto, così giusto e saggio che egli aveva veduto
e capito, che non poté neppure rispondergli.

       E poi tutto sembrava così inutile e insignificante, ora, in confronto a quel corso di
pensieri severo e maestoso che suscitavano in lui la debolezza per il sangue perduto, per la
sofferenza e l'attesa della morte imminente. Guardando gli occhi di Napoleone, il principe
Andrej pensò alla nullità della grandezza, alla nullità della vita, della quale nessuno può
comprendere il significato, e all'ancor maggiore nullità della morte, il cui senso nessun
vivente può comprendere e spiegare.

       L'imperatore si voltò senza aspettare la risposta e, allontanandosi, si rivolse a uno
dei comandanti:

       «Che questi signori siano trattati con ogni cura e trasportati al mio bivacco; e che
Larrey, il mio dottore, esamini le loro ferite. Arrivederci, conte Repnin.» Spronò il cavallo,
galoppò via.

       I soldati che trasportavano il principe Andrej e gli avevano tolto la piccola icona
d'oro appesa al collo del fratello dalla principessina Mar'ja, vedendo con quanta affabilità
l'imperatore si fosse rivolto ai prigionieri, si affrettarono a rimetterla a posto.

       Il principe Andrej non vide chi e come gliel'avesse rimessa, ma a un tratto si ritrovò
sul petto, sopra l'uniforme, la piccola icona appesa alla sottile catenina d'oro.

       «Sarebbe bello,» pensò il principe Andrej, guardando quell'immagine che la sorella
gli aveva appesa al collo con tanto sentimento e devozione, «sarebbe bello se tutto fosse
così chiaro e semplice come sembra alla principessina Mar'ja. Come sarebbe bello saper
dove cercare aiuto in questa vita e che cosa doversi attendere dopo di essa, laggiù, nella
tomba! Come sarei felice e tranquillo se adesso potessi dire: "Signore, abbi pietà di me!..."
Ma a chi dirlo? La forza indeterminata, inconcepibile, alla quale non soltanto non posso
rivolgermi, ma che non posso nemmeno esprimere a parole, è il tutto o il nulla;» diceva a
se stesso, «oppure è quel Dio cucito in questo amuleto dalla principessina Mar'ja? Non c'è
nulla, nulla di sicuro, ad eccezione della nullità di tutto ciò che capisco e la grandezza di
qualcosa che non capisco, ma che è molto importante!»

       La barella si mosse. A ogni scossa egli sentiva di nuovo un dolore atroce; lo stato
febbrile si accentuò ed egli cominciò a delirare. Quelle fantasticherie sul padre, sulla
moglie, sulla sorella, sul figlio nascituro, la tenerezza che aveva provato la notte della


                                                                                           348
www.writingshome.com
                                 Lev Nicolaevic Tolstoj – Guerra e pace


vigilia della battaglia, la figura del piccolo insignificante Napoleone e, sopra tutto, il cielo
alto, sublime - dominavano le sue visioni febbrili.

       Gli apparivano la quieta esistenza e la tranquilla felicità familiare di Lysye Gory.
Già godeva di questa felicità, quando a un tratto compariva il piccolo Napoleone col suo
sguardo indifferente, limitato e felice dell'infelicità altrui; allora cominciavano i dubbi, i
tormenti, e soltanto il cielo prometteva la pace. Verso mattina tutti i vaneggiamenti si
mescolarono e si confusero nel caos e nella tenebra dell'incoscienza e dell'oblio che,
nell'opinione dello stesso Larrey, il medico di Napoleone, si sarebbero più probabilmente
risolti con la morte che con la guarigione.

       «C'est un suiet nerveux et bilieux,» disse Larrey, «il n'en réchappera pas.»

       Con altri feriti in condizioni disperate anche il principe Andrej venne affidato alle
cure degli abitanti del luogo.



LIBRO SECONDO




PARTE PRIMA




I



       All'inizio del 1806 Nikolaj Rostov tornò a Mosca in licenza. Anche Denisov tornava
a casa, a Voronež, e Rostov lo convinse a fare il viaggio con lui fino a Mosca e a fermarsi
dai suoi. Alla penultima tappa, incontrarono un compagno d'arme. Denisov bevve tre
bottiglie di vino insieme a costui e, sebbene fossero ormai vicino a Mosca, seguitò a
dormire nonostante tutte le buche della strada, sdraiato sul fondo della slitta postale
accanto a Rostov, il quale invece, via via che si avvicinavano alla città, diventava sempre
più impaziente.

                                                                                            349
www.writingshome.com
                               Lev Nicolaevic Tolstoj – Guerra e pace


       «Quanto c'è ancora? Quanto c'è ancora? Oh, queste strade insopportabili; queste
botteghe, questi kalaèi, questi lampioni, questi vetturini!» seguitava a rimuginare Rostov
anche quando ebbero fatto vidimare le loro licenze alla barriera della città e furono entrati
in Mosca.

       «Denisov, siamo arrivati! E lui dorme!» diceva, protendendosi con tutto il corpo,
come se sperasse di accelerare così il movimento della slitta. Denisov non rispose.

       «Ecco l'incrocio e l'angolo, dove sta Zachar, il vetturino; ed eccolo, Zachar, sempre
con lo stesso cavallo. Ecco anche il negozietto dove andavamo a comperare il panforte.
Quanto c'è ancora? Avanti!»

       «Qual è la casa?» domandò il postiglione.

       «Quella laggiù in fondo; quella casa grande, non la vedi? È la nostra casa,» disse
Rostov; «è la nostra casa! Denisov! Denisov! Siamo arrivati.»

       Denisov sollevò il capo, tossì e non rispose.

       «Dmitrij,» chiese Rostov rivolgendosi al domestico seduto a cassetta. «Quel lume è
acceso su da noi, vero?»

       «Sì, signore; è acceso nello studio di vostro padre.»

       «Allora vuol dire che non sono ancora andati a letto, eh? Tu che cosa ne dici? Mi
raccomando, non dimenticarti di tirar subito fuori la mia giubba nuova,» aggiunse Nikolaj
toccandosi i baffi che s'era fatto crescere di recente. «Cammina, sbrigati,» gridò al
postiglione. «E tu, Vasja, svegliati una buona volta,» aggiunse rivolto a Denisov che di
nuovo aveva lasciato cader la testa sul petto. «E cammina, insomma; ti darò tre rubli di
mancia. Cammina!» gridò ancora, quando la slitta era ormai a tre case di distanza dal
portone d'ingresso.

       Gli sembrava che i cavalli non si muovessero. Alla fine la slitta voltò a destra verso
l'ingresso; sopra la sua testa Rostov vide il noto cornicione con le modanature di stucco
sbrecciate, gli scalini d'accesso, il pilastrino del marciapiede. Saltò giù dalla slitta ancora in
moto e corse dentro l'androne. La casa si ergeva immobile, poco ospitale, come se non le
importasse nulla dei nuovi arrivati. Nell'androne non c'era nessuno. «Dio mio! Staranno
tutti bene?» pensò Rostov, fermandosi per un istante col cuore sospeso; poi si lanciò di
corsa attraverso il vestibolo e su per i noti scalini consumati. La solita maniglia della porta,
(che era sempre sporca e la contessa se ne adirava) si aprì col consueto, debole scatto. In
anticamera ardeva una candela di sego.
                                                                                              350
www.writingshome.com
                               Lev Nicolaevic Tolstoj – Guerra e pace


       Il vecchio Michajlo dormiva seduto sulla cassapanca. Prokofij, quel domestico così
forte da riuscire a sollevare una carrozza afferrandola da dietro, se ne stava seduto a
intrecciare dei lapti Egli gettò un'occhiata alla porta che si apriva e il suo volto sonnolento
e indifferente assunse di colpo un'espressione fra esultante e sgomenta.

       «Santi benedetti! Il giovane conte!» gridò, riconoscendo il suo giovane padrone.
«Oh, caro? Ma come? Com'è possibile?»

       E Prokofij, tremando per l'emozione, si precipitò verso la porta del salotto, certo con
l'intenzione di annunciarlo; ma poi ci ripensò; tornò sui suoi passi e afferrò in alto, verso la
spalla, il braccio del giovane padrone.

       «Stanno tutti bene?» domandò Rostov, liberando il braccio dalla stretta.

       «Sì, grazie a Dio! Stanno tutti bene. Hanno terminato ora di pranzare. Lasciati
guardare, signoria!»

       «Va proprio tutto bene?»

       «Sì, grazie a Dio, grazie a Dio!»

       Rostov, dimenticandosi completamente di Denisov e non volendo che nessuno
prevenisse il suo arrivo, gettò via la pelliccia e corse in punta di piedi nel salone buio.
Tutto appariva come sempre: gli stessi tavolini da gioco, lo stesso lampadario avvolto
nella fodera; ma qualcuno lo aveva già visto. Egli non riuscì a correre fino al salotto:
qualcuno irruppe fulmineo dalla porta laterale, gli buttò le braccia al collo e cominciò a
baciarlo. Poi una seconda, una terza persona balzarono fuori da una seconda, da una terza
porta. Ancora abbracci, ancora baci, ancora grida e lacrime di gioia. Egli non riusciva a
distinguere dove e chi fosse il papà, chi Nataša, chi Petja. Tutti gridavano, tutti parlavano
e lo baciavano nello stesso tempo. Soltanto la mamma non era fra loro: di questo si
rendeva conto.

       «E io che non lo sapevo ... Nikoluška... caro!»

       «Eccolo qua... il nostro... il mio caro Kolja... Come sei cambiato! Ma non ci sono
candele, qui! Il tè!» «Un bacio anche a me!»

       «Anche a me, anima mia!»

       Sonja, Nataša, Petja, Anna Michajlovna, Vera, il vecchio conte lo abbracciavano tutti
insieme; e i domestici e le cameriere, riempiendo la stanza, si profondevano in un coro di
saluti e di esclamazioni.
                                                                                            351
www.writingshome.com
                                 Lev Nicolaevic Tolstoj – Guerra e pace


         Petja gli si era appeso alle gambe.

         «Anche a me!» gridava.

         Nataša, dopo aver tirato a sé la faccia di Nikolaj e averla coperta di baci, si staccò di
botto da lui e, tenendosi attaccata a una falda della sua giubba, saltava come una capra,
stando sempre nello stesso posto, e lanciava grida acute di giubilo. Da ogni parte c'erano
occhi che luccicavano di gioia e d'amore, da ogni parte c'erano labbra che chiedevano un
bacio.

         Anche Sonja, rossa come un papavero, si teneva attaccata a un braccio di Nikolaj.
Era raggiante e teneva lo sguardo beato fisso negli occhi di lui, attendendo un suo
sguardo. Ella aveva già compiuto i sedici anni ed era molto bella, specie in quel momento
di felice, estatica animazione. Fissava Nikolaj senza distoglierne gli occhi, sorridendo e
trattenendo il respiro. Lui la guardava con riconoscenza, ma continuava ad aspettare, a
cercare qualcuno. La vecchia contessa non era ancora apparsa. Ma ecco echeggiarono dei
passi sulla soglia: così rapidi che non potevano essere i passi di sua madre.

         Eppure era lei, con indosso un abito nuovo che egli non conosceva ancora,
confezionato mentre lui era via. Tutti lo lasciarono ed egli corse verso di lei. Quando
s'incontrarono, lei si lasciò cadere singhiozzando sul suo petto. Non riusciva a sollevare il
viso e glielo premeva sui freddi alamari della giubba. Denisov, al quale nessuno aveva
fatto caso quando era entrato nella stanza, se ne stava immobile a guardarli, e si asciugava
gli occhi.

         «Vasilij Denisov, amico di vostvo figlio,» disse, presentandosi al conte che lo
guardava con espressione interrogativa.

         «Siate il benvenuto. Sì, lo so, lo so,» disse il conte, baciando ed abbracciando
Denisov. «Nikoluška ci aveva scritto... Nataša, Vera, eccolo: è Denisov.»

         Gli stessi visi felici, estatici, si rivolsero verso la figura arruffata di Denisov e lo
circondarono.

         «Caro Denisov!» strillò Nataša, fuori di sé per l'entusiasmo; balzò verso di lui, lo
abbracciò e lo baciò. Tutti rimasero interdetti di fronte a quel gesto di Nataša. Anche
Denisov arrossì; poi sorrise, prese la mano di Nataša e gliela baciò.

         Denisov venne accompagnato nella stanza che gli era stata preparata, e tutti i
Rostov si raccolsero nella stanza dei divani intorno a Nikoluška.


                                                                                              352
www.writingshome.com
                                 Lev Nicolaevic Tolstoj – Guerra e pace


         Al suo fianco sedeva la vecchia contessa e gli teneva una mano che baciava ogni
momento. Gli altri, affollandosi intorno, coglievano ogni suo movimento, ogni sua parola,
ogni suo sguardo e non distoglievano da lui gli occhi estatici e traboccanti d'affetto. Il
fratello e le sorelle si disputavano e si rubavano a vicenda il posto più vicino a lui e
s'azzuffavano per portargli il tè, il fazzoletto, la pipa.

         Rostov era molto felice dell'amore che gli dimostravano; ma nel primo istante
dell'incontro aveva conosciuto una tale beatitudine, che adesso questa felicità gli sembrava
ormai troppo poco e continuava ad aspettare qualcosa, ancora e ancora.

         Stanchi com'erano del viaggio, l'indomani mattina i nuovi arrivati dormirono fino
alle dieci.

         Nella stanza accanto erano state gettate alla rinfusa le sciabole, le sacche, le giberne,
i bauli aperti, gli stivali sporchi di fango. Due paia di stivali appena lucidati, con gli
speroni, erano stati appoggiati poco prima contro la parete. I domestici portavano i
lavamani, l'acqua calda per radersi e gli abiti ripuliti. Nell'aria si sentiva odore di tabacco e
di uomini.

         «Ehi, Gviška, la pipa!» gridò la voce rauca di Vas'ka Denisov. «Vostov, alzati!»

         Rostov, stropicciandosi gli occhi appiccicosi, sollevò il capo arruffato dal guanciale
caldo.

         «Che cosa c'è? È tardi?»

         «Sono quasi le dieci,» rispose la voce di Nataša. Nella stanza accanto si udì un
fruscio di abiti inamidati, un bisbiglio e un ridere di voci fanciullesche; nella porta appena
socchiusa balenò qualcosa d'azzurro: nastri, capelli neri e volti allegri. Erano Nataša, Sonja
e Petja, venuti a vedere se non si fossero ancora alzati.

         «Nikolen'ka, alzati!» disse di nuovo la voce di Nataša dietro la porta.

         «Subito!»

         In quel momento Petja, nella stanza attigua, aveva visto una sciabola, l'aveva
afferrata e, con l'entusiasmo che provano i ragazzini alla vista del fratello maggiore sotto le
armi, del tutto dimentico che per le sorelle non stava bene vedere degli uomini svestiti,
aprì la porta.

         «È la tua sciabola?» gridò.


                                                                                              353
www.writingshome.com
                                  Lev Nicolaevic Tolstoj – Guerra e pace


          Le ragazze fecero un balzo indietro. Denisov, con occhi spaventati, si affrettò a
nascondere le gambe pelose sotto la coperta, voltandosi a guardare il compagno in cerca di
soccorso. La porta lasciò passare Petja e si richiuse. Dietro la porta echeggiarono delle
risate.

          «Nikolen'ka, vieni fuori in veste da camera,» esclamò la voce di Nataša.

          «È la tua sciabola?» domandò ancora Petja.» O la vostra?» disse rivolgendosi con
reverente rispetto al nero e baffuto Denisov.

          Nikolaj si infilò in fretta gli stivali, indossò la veste da camera e uscì dalla stanza.
Nataša si era infilata uno stivale con lo sperone e stava calzando l'altro. Sonja in quel
momento stava girando su se stessa per far gonfiare il vestito e poi accovacciarsi. Tutte e
due avevano dei vestiti nuovi, azzurri, ed erano fresche, colorite, allegre. Sonja scappò via;
Nataša prese il fratello sotto braccio e lo condusse nella stanza dei divani. Qui
cominciarono a parlare. Non avevano nemmeno il tempo di porsi delle domande e di
rispondere su mille inezie che potevano interessare soltanto loro. Nataša rideva a ogni
parola che lui diceva o che diceva lei, non perché quello che dicevano facesse ridere, ma
perché era felice e non riusciva a contenere quella sua gioia che si traduceva in ilarità.

          «Ah, com'è bello, com'è stupendo!» diceva, a qualunque proposito. Rostov sentì che
sotto l'influsso di quei caldi raggi d'amore, per la prima volta in un anno e mezzo la sua
anima e il suo viso si aprivano a quel sorriso fanciullesco che non aveva più avuto
nemmeno una volta da quando aveva lasciato casa sua.

          «No, ascolta,» diceva lei, «tu adesso sei proprio del tutto un uomo? Sono
terribilmente contenta che tu sia mio fratello.» Gli toccò i baffi. «Mi piacerebbe sapere
come siete fatti, voi uomini. Siete come noi? No?»

          «Perché Sonja è scappata?» domandò Nikolaj.

          «Oh, è tutta una storia!... Dimmi, come parlerai a Sonja? Dandole del tu o del voi?»

          «Come capiterà,» disse Nikolaj.

          «Dalle del voi, ti prego. Ti spiegherò poi.»

          «Ma perché?»

          «Be', te lo dico subito. Lo sai che Sonja è mia amica: tanto amica che per lei mi sono
bruciata un braccio.»


                                                                                              354
www.writingshome.com
                                Lev Nicolaevic Tolstoj – Guerra e pace


       Sollevò la manica di mussolina, e sul braccino lungo e magro, su quel braccino
tenero, verso la spalla, assai più su del gomito, mostrò una cicatrice rossa; proprio nel
punto che anche gli abiti da ballo tengono nascosto.

       «Mi sono bruciata io, per darle una prova d'amore. Semplice: ho arroventato sul
fuoco una riga di ferro e l'ho schiacciata lì.»

       Seduto nella sua antica stanza da studio, sul divano con i cuscinetti ai braccioli, e
guardando gli occhi straordinariamente vivi di Nataša, Rostov era rientrato in quel mondo
familiare dell'infanzia, che non aveva alcun senso per nessuno, tranne per lui, ma che a lui
procurava uno dei più grandi piaceri della vita; anche la bruciatura sul braccio con la riga,
come prova d'amore, non gli sembrò inutile: capiva e non se ne meravigliò.

       «Ebbene? Solo questo?» domandò.

       «Ah, siamo così amiche, così amiche! Questo è nulla. Sono sciocchezze, queste con
la riga; ma noi siamo amiche per sempre. Lei, se comincia ad amare qualcuno, è per
sempre. Io però questo non lo capisco, me ne dimentico subito.»

       «Ebbene?»

       «Così lei vuol bene a me e anche a te.» Nataša a un tratto arrossì. «Ti ricordi, prima
della tua partenza... lei dice che tu devi dimenticare tutto... Ha detto: io lo amerò sempre,
ma lui deve considerarsi libero. Non ti pare una cosa meravigliosa, una cosa veramente
nobile? Sì, è molto nobile, vero?»

       Nataša parlava in tono grave e commosso; si capiva che quanto diceva ora l'aveva
già detto poco prima fra le lacrime. Nikolaj rifletteva.

       «Io non ritiro per niente la mia parola,» disse. «E poi Sonja è un tesoro... quale uomo
può essere così stupido da rinunciare alla propria felicità?»

       «No, no,» si mise a gridare Nataša. «Di questo noi due abbiamo già parlato. Lo
sapevamo che avresti detto così. Ma è una cosa impossibile, perché, capisci, se tu parli
così, vuol dire che ti senti legato dalla parola data e allora sembra che lei l'abbia detto
apposta. Allora vuol dire che, in fin dei conti, ti sposeresti con lei per forza e ne verrebbe
fuori qualcosa che non va.»

       Rostov capiva che tutto questo era stato meditato a lungo dalle due fanciulle. Anche
il giorno prima Sonja l'aveva colpito per la sua bellezza. Ora, rivedendola di sfuggita, gli
era sembrata ancora più bella. Era un'incantevole ragazza di sedici anni, che in modo

                                                                                          355
www.writingshome.com
                               Lev Nicolaevic Tolstoj – Guerra e pace


palese lo amava con tutta la sua passione (di questo egli non aveva mai dubitato nemmeno
per un istante). Perché dunque lui non avrebbe dovuto amarla, e perfino sposarla, subito?
Ma... adesso c'erano tante altre gioie, tante altre occupazioni! «Sì, l'hanno studiata bene,»
pensò, «ma per ora è meglio che resti libero.»

       «Va bene,» disse, «ne parleremo. Ah, come sono contento di essere con te!»
aggiunse. «Ma dimmi: e tu? Boris, non l'avrai tradito?» le domandò.

       «Che sciocchezze!» gridò ridendo Nataša. «Non penso né a lui né a nessuno; non
voglio saper niente.»

       «Ah, davvero? Ma allora che intenzioni hai?»

       «Io?» disse Nataša, e un sorriso felice le illuminò il volto. «Senti, hai mai visto
Duport?»

       «No.»

       «Il famoso Duport, il ballerino, non l'hai mai visto? Allora non puoi capire. Io, ecco,
guarda...»

       E Nataša, inarcando le braccia e sorreggendo la gonna come si fa quando ci si
accinge a ballare, fece di corsa alcuni passi, si rigirò, fece un entrechat, batté un piede
contro l'altro e, ritta sulle punte, percorse qualche altro passo.

       «Vedi che riesco a star ritta? Guarda,» disse; ma non riuscì a reggersi sulle punte.
«Ecco cosa voglio io! Non mi sposerò mai con nessuno, farò la ballerina. Tu però non dirlo
a nessuno.»

       Rostov scoppiò in una risata così allegra e sonora, che Denisov dalla sua stanza ne
provò invidia; Nataša a sua volta non potè trattenersi e scoppiò a ridere con lui.

       «Non ti sembra bello?» continuava a dire.

       «Bello. Con Boris, allora, non ti vuoi più sposare?»

       Nataša arrossì.

       «Io non voglio sposare nessuno. E lo dirò anche a lui, appena lo vedrò.»

       «Ah, sì?»

       «Sì, queste sono tutte sciocchezze,» continuò a cicalare Nataša. «Ma dimmi: è bravo
Denisov?» domandò poi.
                                                                                          356
www.writingshome.com
                               Lev Nicolaevic Tolstoj – Guerra e pace


      «Sì che è bravo.»

      «Be', addio per ora, vatti a vestire. Senti, fa paura Denisov?»

      «Perché dovrebbe far paura?» domandò Nikolaj. «No, Vas'ka è un bravissimo
ragazzo.»

      «Lo chiami Vas'ka tu?... che buffo! Ma allora, è proprio bravo?»

      «Sì, molto bravo.»

      «Be', sbrigati a venire a prendere il tè. Lo beviamo tutti insieme.»

      Nataša si levò in punta di piedi e uscì dalla stanza come fanno le ballerine, ma
sorridendo come sorridono soltanto le fanciulle di quindici anni quando sono felici.
Incontrando Sonja in salotto, Nikolaj arrossì. Non sapeva come comportarsi con lei. Il
giorno avanti, nel primo momento di gioia per essersi ritrovati, si erano scambiati un
bacio, ma ora sentivano che questo non poteva ripetersi; e sentiva anche come tutti, sua
madre e le sue sorelle, lo guardassero con aria interrogativa, in attesa di vedere come si
sarebbe comportato con lei. Le baciò la mano e le rivolse la parola dandole del voi. Ma i
loro occhi, incrociandosi, si diedero del «tu» e si baciarono con tenerezza. Con il suo
sguardo lei gli chiese perdono perché, con l'ambasceria di Nataša, aveva osato
rammentargli la promessa, e lo ringraziò per il suo amore. Lui, con il suo sguardo, la
ringraziò per avergli offerto la libertà e disse che in un modo o nell'altro non avrebbe mai
cessato di amarla, perché non amarla era impossibile.

      «Com'è strano però,» disse Vera, cogliendo un momento di silenzio generale, «che
Sonja e Nikolen'ka adesso si diano del "voi", come se fossero due estranei.» L'osservazione
di Vera era giusta, come tutte le sue osservazioni; ma, come accadeva per la maggior parte
delle osservazioni, tutti ne furono imbarazzati. Non soltanto Sonja, Nikolaj e Nataša, ma
anche la vecchia contessa, la quale paventava quell'amore del figlio per Sonja, che poteva
privarlo di un brillante partito, si fece rossa come una ragazzina. Denisov, con grande
meraviglia di Rostov, apparve in salotto con indosso un'uniforme nuova, con quella stessa
aria da damerino che aveva in battaglia, e d'amabile cavalleria con le signore. Rostov non
se lo sarebbe mai aspettato.



II




                                                                                        357
www.writingshome.com
                              Lev Nicolaevic Tolstoj – Guerra e pace


      Di ritorno a Mosca dall'esercito, Nikolaj Rostov era stato accolto dai familiari come
un figlio modello, come un eroe e come l'adorato Nikoluška; dai parenti, come un giovane
simpatico, amabile e rispettoso; dai conoscenti, come un bel tenente degli ussari, esperto
ballerino e uno dei migliori partiti di Mosca.

      I Rostov conoscevano tutta Mosca, e quell'anno il vecchio conte, avendo finito di
ipotecare tutte le proprietà, disponeva di denaro a sufficienza; perciò Nikoluška, diventato
possessore di un cavallo da trotto, di un paio di pantaloni da equitazione all'ultima moda,
di un tipo speciale come a Mosca non ne aveva ancora nessuno, e di stivali anch'essi
all'ultima moda, con le punte più aguzze possibile e piccoli speroni d'argento, trascorreva
il suo tempo molto allegramente. Tornato a casa, dopo un certo periodo di tempo
necessario per riadattarsi alle vecchie condizioni di vita, ora provava una sensazione molto
piacevole. Aveva l'impressione d'esser molto cresciuto, di esser diventato un uomo. La
disperazione per la bocciatura all'esame di religione, i soldi fattisi imprestare da Gavrila
per pagare il vetturino di piazza, i baci segreti con Sonja: di tutto questo si rammentava,
come di cose da ragazzi, ormai remote. Adesso era un tenente degli ussari con il dolman
argenteo, e la Croce di S. Giorgio; preparava il suo cavallo per le corse, insieme a noti
intenditori, anziani e stimati. Conosceva una signora che abitava sul boulevard, e andava
da lei la sera. Aveva diretto una mazurca al ballo degli Archarov e discusso di guerra col
feldmaresciallo Kamenskij; frequentava il Club inglese e dava del tu a un colonnello di
quarant'anni che Denisov gli aveva presentato.

      A Mosca, la sua passione per l'imperatore si era un poco affievolita, perché nel
frattempo non l'aveva più rivisto. Eppure parlava sovente dell'imperatore, del suo amore
per lui, facendo capire che non diceva ancora tutto, che nei sentimenti che provava per il
sovrano c'era qualcos'altro che non poteva essere capito; e condivideva di tutto cuore i
sentimenti di adorazione allora in voga a Mosca per l'imperatore Aleksandr Pavloviè, al
quale in quell'epoca era stato attribuito l'appellativo di «angelo incarnato».

      Durante questo breve soggiorno in città, prima di ripartire per l'esercito, Rostov non
solo non si avvicinò maggiormente a Sonja, ma, al contrario, se ne allontanò. Lei era molto
bella, graziosa e in modo palese appassionatamente innamorata di lui; ma Nikolaj
attraversava quel periodo della giovinezza in cui sembra che ci siano tante cose da fare, da
non aver tempo per occuparsi di questo, il momento in cui un giovane ha paura di legarsi e
ha cara quella libertà personale indispensabile a molte altre cose. Quando nel corso di
questo nuovo suo soggiorno a Mosca pensava a Sonja, diceva tra sé: «Ah, ce ne saranno
ancora tante altre come lei; anzi, ci sono già, in qualche posto, e io non le conosco ancora.
Quando lo vorrò, potrò sempre occuparmi anche dell'amore, ma adesso non ne ho il

                                                                                         358
www.writingshome.com
                                Lev Nicolaevic Tolstoj – Guerra e pace


tempo.» Inoltre, gli pareva che nel dedicarsi alle compagnie femminili ci fosse qualcosa
d'umiliante per la sua mascolinità. Andava ai balli e frequentava signore e signorine
fingendo di fare questo contro la sua volontà. Le corse, il Club inglese, le baldorie con
Denisov, le visite laggiù erano un'altra cosa: tutto questo si addiceva a un baldo ussaro.

       Ai primi di marzo il vecchio conte Il'ja Andrejè Rostov era tutto preso dai
preparativi per un pranzo al Club inglese col quale si intendeva degnamente accogliere il
principe Bagration.

       Il conte, in veste da camera, andava avanti e indietro per la sala, dando disposizioni
all'economo del circolo e al celebre Feoktist, il capo cuoco del Club inglese, in merito agli
asparagi, ai cetrioli freschi, alle fragole, al vitello e al pesce per il pranzo offerto al principe
Bagration. Sin dal giorno della fondazione del Club il conte ne era membro e presidente.
Ora il Club gli aveva affidato l'organizzazione della festa in onore di Bagration, perché
non c'era nessuno che sapesse organizzare un banchetto con altrettanta larghezza e senso
d'ospitalità, e soprattutto non c'era chi fosse disposto, come lui, a rimetterci volentieri di
tasca sua se ciò fosse stato necessario per la buona riuscita della cena. Il cuoco e l'economo
del Club ascoltavano con facce radiose gli ordini del conte, perché sapevano che soltanto
con lui si poteva guadagnar tanto su un pranzo del costo di diverse migliaia di rubli.

       «Allora, bada bene, metti dei funghi nel brodo di tartaruga. Hai capito?»

       «Ci saranno tre piatti freddi, dunque?...» domandò il cuoco.

       Il conte rimase soprappensiero.

       «Meno di tre non è possibile... la maionese, uno,» disse, piegando un dito...

       «Allora dobbiamo comperare gli sterleti grossi?» domandò l'economo.

       «Che cosa vuoi farci? Prendili, se proprio non vogliono farti uno sconto. Oh, santo
cielo, a momenti me ne scordavo. Ci vuole un altro antipasto per la tavola. Ah, padri
miei!» E il conte si prese la testa fra le mani. «Già, e chi porterà i fiori? Miten'ka! Ehi,
Miten'ka! Fa' un salto, qui vicino a Mosca,» disse, rivolgendosi all'amministratore che era
accorso alla sua chiamata. «Fa' un salto alla mia proprietà qui vicino a Mosca e ordina a
Maksim, il giardiniere, di chiamare subito a raccolta i contadini. Di' che faccia portare qui
tutti i fiori delle serre, e che li avvolga per bene nei panni di feltro. Digli che per venerdì
devono esserci qui duecento vasi.»

       Dopo aver dato altre disposizioni, il conte stava per andare dalla contessa e
riposarsi un poco; ma si ricordò di qualcos'altro che occorreva, tornò indietro, richiamò il
                                                                                                359
www.writingshome.com
                                Lev Nicolaevic Tolstoj – Guerra e pace


cuoco e l'economo e riprese a dare disposizioni. Sulla soglia si udì un leggero passo
maschile, un tinnire di speroni, ed entrò il giovane conte, bello, colorito, coi suoi baffetti
neri, che palesemente si compiaceva della vita pacifica di Mosca e vi si crogiolava.

       «Ah, mio caro, ho la testa che mi gira,» disse il vecchio, come vergognoso e
sorridendo al figlio. «Se almeno ci fossi tu ad aiutarmi! Mancano ancora i cantori.
L'orchestra ce l'ho, ma che dici? Se facessi venire anche gli zingari? È roba che a voi
militari piace.»

       «Davvero, papà, credo proprio che quando il principe Bagration si preparava alla
battaglia di Schöngraben si dava meno da fare di voi adesso,» disse sorridendo il figlio.

       Il vecchio conte finse di andare in collera.

       «Sì, sì... dovresti provare, tu, invece di chiacchierare tanto!»

       E il conte si rivolse al cuoco il quale, dal suo volto intelligente e rispettoso, attento e
affabile, lanciava sguardi ora al padre ora al figlio.

       «Come sono questi giovani, eh, Feoktist?» disse il conte. «Ci prendono in giro,
noialtri vecchi.»

       «Che volete farci, eccellenza; a loro piace mangiar bene, ma, quanto a preparar tutto
e a servire, non è cosa che li riguardi.»

       «Già, proprio così!» esclamò il conte, e afferrando allegramente il figlio per tutt'e
due le braccia aggiunse: «Stammi a sentire, capiti proprio a puntino! Prendi subito la slitta
a due cavalli, va' da Bezuchov e digli che Il'ja Andrejè ti ha mandato a chiedergli delle
fragole e degli ananassi freschi. Non se ne potrebbe trovare da nessun altro. Se lui non
fosse in casa, va' dalle principessine e chiedili a loro. Dopo va' a Razguljaj - il cocchiere
Ipatka sa dov'è - rintraccia Il'juška, lo zingaro, quello che ha ballato quella volta in casa
Orlov, con indosso quella casacchina bianca, e portalo qui da me.»

       «E lo devo portar qui con le zingare?» domandò Nikolaj, ridendo.

       «Va', va'!...»

       In quel momento, a passi felpati, con quell'aria affaccendata e nel tempo stesso
cristianamente sottomessa, che non l'abbandonava mai, Anna Michajlovna entrò nella
stanza. Sebbene ogni giorno Anna Michajlovna s'imbattesse nel conte in veste da camera,
ogni volta egli restava confuso e si scusava per il suo abbigliamento.


                                                                                              360
www.writingshome.com
                               Lev Nicolaevic Tolstoj – Guerra e pace


       «Non fa nulla, caro amico,» disse lei, abbassando rassegnata la palpebre. «Quanto a
Bezuchov ci vado io. Pierre è arrivato a Mosca, quindi potremo prendere dalle sue serre
tutto quel che vi serve. E poi io ho bisogno di vederlo. Lui mi ha mandato una lettera da
parte di Boris. Grazie a Dio, Borja adesso è allo stato maggiore.»

       Il conte, lietissimo che Anna Michajlovna si assumesse una parte delle sue
commissioni, ordinò di attaccare per lei la carrozza piccola.

       «Dite a Bezuchov che venga al pranzo. Lo includo nell'elenco. Come va con sua
moglie?» domandò.

       Anna Michajlovna alzò gli occhi al cielo e sul volto si dipinse una profonda
costernazione.

       «Ah, caro mio, Pierre è molto infelice,» disse. «Se quel che dicono è vero, la cosa è
orribile. Chi l'avrebbe mai pensato quando ci rallegravamo tanto della sua felicità? E
pensare che è un'anima sublime, celestiale, il giovane Bezuchov! Lo compiango di cuore, e
per quanto posso cercherò di consolarlo.»

       «Ma perché, di che si tratta?» domandarono i due Rostov, il vecchio e il giovane.

       Anna Michajlovna trasse un profondo sospiro.

       «Dicono    che   Dolochov, il figlio        di Mar'ja      Ivanovna l'ha   compromessa
irrimediabilmente,» rispose Anna Michajlovna in un bisbiglio misterioso. «Bezuchov
l'aveva protetto, l'ha invitato a casa sua a Pietroburgo; ed ecco... è arrivata lei, qui a Mosca,
e quello scapestrato si è messo a farle la corte,» disse Anna Michajlovna, volendo
esprimere la sua simpatia per Pierre, ma dimostrando invece con le sue intonazioni
involontarie e con un mezzo sorriso la sua simpatia per lo scapestrato, come lei chiamava
Dolochov. «Dicono che Pierre sia prostrato dal dolore.»

       «Be', in ogni caso ditegli di venire al Club: servirà a distrarlo. Sarà un banchetto
memorabile.»

       Il giorno dopo, il 3 marzo, passata l'una dopo mezzogiorno, duecentocinquanta
membri del Club inglese e cinquanta invitati attendevano per il pranzo il caro ospite ed
eroe della campagna austriaca, il principe Bagration. In un primo momento, ricevendo
notizie sull'esito della battaglia di Austerlitz, Mosca era rimasta perplessa. In quell'epoca i
russi erano così abituati alle vittorie che, appresa la sconfitta, alcuni semplicemente non vi
avevano creduto, altri avevano cercato la spiegazione di un avvenimento così inaudito in
qualche causa straordinaria. Al Club inglese, dove si riuniva la società più autorevole, più
                                                                                             361
www.writingshome.com
                               Lev Nicolaevic Tolstoj – Guerra e pace


informata e influente, nel mese di dicembre, quando le notizie cominciarono ad affluire, ci
si astenne da qualunque commento sulla guerra e sull'ultima battaglia, come se tutti si
fossero accordati per non farne parola. Le persone che davano il la alle conversazioni, e
cioè il conte Rastopèin, il principe Jurij Vladimiroviè Dolgorukij, Valuev, il conte Markov,
il principe Vjazemskij al Club non si facevano vedere, ma si riunivano nelle case e nei loro
circoli privati; così, i moscoviti che parlavano sulla base delle voci altrui (e tra questi anche
Il'ja Andrejè Rostov), per un certo periodo non coltivarono alcuna opinione precisa
sull'andamento della guerra. I moscoviti sentivano che qualcosa non andava, ma
pensavano che giudicare quelle notizie sfavorevoli era difficile, e che perciò era meglio
tacere. Dopo qualche tempo, tuttavia, come i giurati escono dalla camera di consiglio,
riapparvero anche i pezzi grossi che davano il la all'opinione del Club e tutti si misero a
parlare in termini chiari e con cognizione di causa. Erano stati accertati i motivi di
quell'avvenimento incredibile, impossibile, inaudito, e cioè la sconfitta dei russi. Tutto
diventò chiaro e in ogni angolo di Mosca tutti presero a ripetere la stessa cosa. Questi
motivi erano: il tradimento degli austriaci, il cattivo approvvigionamento dell'esercito, il
tradimento del polacco Przebyszewski e del francese Langeron, l'incapacità di Kutuzov e
(lo si diceva sottovoce) la giovinezza e l'inesperienza del sovrano, che si era affidato a
persone malvage e inette. Ma le truppe, dicevano tutti, le truppe russe erano state
straordinarie, avevano compiuto prodigi di valore. I soldati, gli ufficiali, i generali erano
altrettanti eroi. L'eroe degli eroi era, comunque, il principe Bagration, che si era coperto di
gloria con la sua impresa di Schöngraben e con la ritirata da Austerlitz, dove solo lui aveva
saputo mantenere la sua colonna in buon ordine e aveva respinto per tutta la giornata un
nemico due volte superiore. Al fatto che i moscoviti avessero eletto Bagration a loro eroe
contribuiva la circostanza che a Mosca egli non aveva parenti e conoscenti, ed era
praticamente un estraneo. Nella sua persona si rendeva onore al semplice combattente
russo, senza relazioni e intrighi, ancora legato ai ricordi della campagna d'Italia e al nome
di Suvorov. Oltre a questo, negli onori a lui tributati giuocava anche, e in larga misura, il
sentimento di avversione e disapprovazione verso Kutuzov.

       «Se non ci fosse Bagration, il faudrait l'inventer,» aveva detto Šinšin, il creatore di
barzellette, parodiando il detto di Voltaire. Di Kutuzov nessuno diceva nulla e certuni lo
insultavano a bassa voce, chiamandolo banderuola di corte e vecchio satiro.

       Per tutta Mosca correvano le parole del principe Dolgorukov: «Tanto va la gatta al
lardo...» il quale si consolava della nostra sconfitta col ricordo delle precedenti vittorie, e si
ripetevano le parole di Rastopèin, secondo le quali i soldati francesi si devono eccitare alle
battaglie con frasi altisonanti, con i tedeschi si deve ragionare a fil di logica, persuadendoli
che è più pericoloso scappare che non andare avanti; ma che i soldati russi si devono
                                                                                              362
www.writingshome.com
                                Lev Nicolaevic Tolstoj – Guerra e pace


soltanto trattenere e pregare: calma, più calma! Da tutte le parti si udivano sempre nuovi
racconti su singoli esempi di coraggio dimostrati ad Austerlitz dai nostri ufficiali e dai
nostri soldati. Chi aveva salvato una bandiera, chi aveva ucciso cinque francesi, chi aveva
caricato da solo cinque cannoni. Si parlava anche di Berg (e chi non lo conosceva?), il
quale, ferito alla mano destra, aveva impugnato la sciabola nella sinistra e aveva
continuato ad avanzare. Di Bolkonskij non si diceva nulla: solo i suoi più intimi conoscenti
rimpiangevano che fosse morto così immaturamente, lasciando la moglie incinta e quel
vecchio originale di suo padre.



III



       Il 3 marzo in tutte le stanze del Club inglese risuonava un ronzio di voci che
conversavano e, come api nello sciame di primavera, i soci e gli invitati, chi in divisa, chi
in frac, qualcuno ancora in parrucca incipriata e caffettano, camminavano avanti e
indietro, si sedevano, sostavano in piedi, si raggruppavano e si sparpagliavano. I servitori
in parrucca e livrea, calze di seta e scarpini, ritti a lato di ogni porta, attentissimi, si
sforzavano di cogliere ogni gesto degli invitati e dei soci del Club per offrire i loro servigi.
La maggior parte dei presenti erano persone anziane e rispettabili dai larghi volti sicuri di
sé, le dita grosse, le voci e i gesti fermi. Invitati e soci di questa specie se ne stavano seduti
ai soliti posti ben noti e si raccoglievano nei soliti e noti gruppi. Una piccola parte dei
presenti era formata da invitati occasionali, in prevalenza giovani, e fra questi c'erano
Denisov, Rostov e Dolochov, che era di nuovo ufficiale del reggimento di Semënov. Sui
volti dei giovani, soprattutto dei militari, si coglieva quella espressione di sprezzante
rispetto che sembra dire agli anziani: «A rispettarvi e a venerarvi siamo pronti, ma
ricordatevi che l'avvenire è nostro.»

       Anche Nesvickij era presente come socio anziano dei Club. Pierre, che per volontà
della moglie si era lasciato crescere i capelli, tolti gli occhiali e vestito alla moda, girava per
le sale con aria triste e depressa. Anche lì, come dappertutto, era circondato dalla consueta
cerchia di persone che si inchinavano davanti alla sua ricchezza, ed egli le trattava con la
noncuranza e la distratta consuetudine di un monarca.

       Data la sua età, egli avrebbe dovuto stare con i giovani, ma per ragioni di censo e a
causa delle sue relazioni si trovava a far parte del gruppo degli invitati anziani e più
rispettabili, cosicché passava da un gruppo all'altro. I vecchi più autorevoli stavano al
centro di crocchi ai quali si accostavano rispettosamente anche gli sconosciuti per ascoltare
                                                                                               363
www.writingshome.com
                                Lev Nicolaevic Tolstoj – Guerra e pace


la voce di persone famose. Gruppi più numerosi si erano formati intorno al conte
Rastopèin, a Valuev e a Naryškin. Rastopèin raccontava come i russi fossero stati
schiacciati dagli austriaci in fuga e avessero dovuto aprirsi con la baionetta un varco tra i
fuggitivi.

       Valuev riferiva confidenzialmente che il generale Uvarov era stato inviato da
Pietroburgo per indagare sull'opinione dei moscoviti a proposito della battaglia di
Austerlitz.

       In un terzo circolo Naryškin parlava della seduta del Consiglio di guerra austriaco,
durante la quale Suvorov si era messo a gridare come un ossesso in risposta alle idiozie
dei generali austriaci. Šinšin, anch'egli presente, disse scherzando che evidentemente
Kutuzov aveva imparato male da Suvorov, anche l'arte tutt'altro che difficile di gridare
come un ossesso; ma gli anziani lanciarono un'occhiata severa a quest'uomo che voleva far
dello spirito, lasciandogli intendere così che in quella circostanza e in quel lungo era
sconveniente parlare di Kutuzov in simili termini.

       Il conte Il'ja Andrejè Rostov, indaffarato e frettoloso, si muoveva avanti e indietro
con le sue scarpe morbide dalla sala da pranzo al salone, salutando in fretta e allo stesso
modo le persone più o meno importanti che egli conosceva tutte, senza distinzione; di
tanto in tanto cercava con gli occhi il suo elegante e prode figliuolo, fermava gioiosamente
lo sguardo su di lui e gli ammiccava con gli occhi. Nikolaj era in piedi vicino a una finestra
in compagnia di Dolochov, che aveva conosciuto da poco e alla cui conoscenza teneva in
modo speciale. Il vecchio conte si avvicinò e strinse la mano a Dolochov.

       «Vieni a casa nostra, te ne prego, dal momento che conosci il mio figliolo... laggiù
avete fatto delle prodezze, insieme... Ah, Vasilij Ignat'iè!... salve, vecchio mio,» aggiunse
poi, rivolgendosi a un anziano gentiluomo che passava; ma non aveva ancora terminato il
saluto che tutto intorno si mise in movimento e un servitore, accorrendo con la faccia
spaventata, annunciò: «È arrivato!»

       Si udirono squilli di campanello; i direttori del Club si precipitarono avanti; gli
invitati sparpagliati nelle varie stanze, come grani d'avena scossi su una pala, si
affollarono in un sol mucchio e si fermarono nel grande salotto presso le porte del salone.

       Sulla soglia dell'anticamera comparve Bagration, senza cappello e senza sciabola
che, secondo l'uso del Club, aveva lasciato al portiere. Non portava il berretto di pelo
d'agnello né il frustino a tracolla, così come l'aveva visto Rostov alla vigilia della battaglia
di Austerlitz, ma un'uniforme nuova e attillata, con onorificenze russe e straniere e la stella
di S. Giorgio dalla parte sinistra del petto. Era evidente che si era fatto tagliare i capelli e le
                                                                                               364
www.writingshome.com
                                Lev Nicolaevic Tolstoj – Guerra e pace


fedine proprio in occasione del pranzo, e la sua fisionomia ne risultava sfavorevolmente
mutata. Il suo volto era atteggiato a un'espressione ingenuamente festosa che, insieme con
i suoi lineamenti duri e virili, gli conferiva un'espressione un po' comica. Beklešov e Fëdor
Petroviè Uvarov, che l'accompagnavano, sostarono sulla soglia, desiderosi che lui, come
ospite d'onore, passasse avanti a loro. Bagration si confuse non volendo approfittare della
loro cortesia; ci fu un attimo d'indugio sulla soglia e alla fine Bagration mosse avanti.
Procedeva camminando sul parquet dell'anticamera con aria timida e impacciata, senza
saper dove mettere le mani: gli era più congeniale e più facile camminare sotto i proiettili
su un campo arato, come aveva marciato a Schöngraben in testa al reggimento di Kursk. I
direttori del Club gli si fecero incontro alla prima porta, dicendogli in poche parole la loro
gioia di accogliere un ospite così illustre; poi, senza attendere la sua risposta, quasi
impossessandosi di lui lo circondarono e lo guidarono verso il salotto. Per la porta del
salotto non era possibile passare a causa dei soci e degli invitati che vi si erano assiepati,
che si pigiavano a vicenda e attraverso le spalle dei vicini allungavano il collo per
guardare Bagration come se fosse stato una bestia rara. Il conte Il'ja Andrejè, con più
energia di tutti gli altri, spingeva indietro la folla ridendo e ripetendo: «Largo, mon cher,
largo, largo!» e portò gli ospiti nel salotto facendoli sedere sul divano centrale. I
personaggi di maggior prestigio, i soci più rispettabili del Club circondarono i nuovi
venuti. Il conte Il'ja Andrejè, facendosi di nuovo largo tra la folla, uscì dal salotto e
ricomparve un minuto più tardi, accompagnato da un altro anziano del Club, recando un
grande piatto d'argento che presentò al principe Bagration. Sul piatto posava un foglio con
dei versi composti e stampati in onore dell'eroe. Bagration, vedendo il piatto, si guardò in
giro con aria spaventata, come cercando aiuto. Sentendosi in balia di quella gente, con
gesto deciso afferrò il piatto con tutte e due le mani, e lanciò uno sguardo desolato, pieno
di rimprovero, al conte che gliel'aveva presentato. Qualcuno, servizievole, tolse il piatto
dalle mani di Bagration, giacché questi sembrava disposto a tenerlo a quel modo per tutta
la serata, senza lasciarlo nemmeno per andare a tavola, e attirò la sua attenzione sui versi.
«E va bene, li leggerò,» parve dire Bagration e, rivolti i suoi occhi stanchi al foglio di carta,
prese a leggere con un'aria seria e concentrata. Allora l'autore stesso di quei versi prese il
foglio e cominciò a leggerlo. Il principe Bagration chinò il capo e si pose in ascolto.



       Il secol d'Alessandro in te si esalti

       difendi il nostro Tito sul suo trono,

       sii ferreo duce e a un tempo generoso,

                                                                                             365
www.writingshome.com
                                Lev Nicolaevic Tolstoj – Guerra e pace


       Rifeo in patria, Cesare sul campo.

       E che il sin qui felice Napoleone,

       conoscendo per prova Bagration,

       più non osi turbare i russi Alcidi...



       Ma non aveva ancora terminato di declamare i suoi versi, che la voce stentorea del
maggiordomo annunciò: «Il pranzo è servito!» La porta venne spalancata, dalla sala da
pranzo risuonò la polonaise: «Tuono della vittoria, echeggia, gioisci, Russia vittoriosa», e il conte
Ilj'a Andrejè, dopo aver gettato uno sguardo contrariato all'autore dei versi che continuava
la sua lettura, fece un grande inchino a Bagration. Tutti si alzarono, sentendo che il pranzo
era più importante della poesia, e di nuovo Bagration s'incamminò davanti a tutti, verso la
tavola. Al posto d'onore, fra i due Alessandri, Beklešov e Naryškin - il che non mancava
d'avere un significato in riferimento al nome dell'imperatore - fecero accomodare
Bagration. Trecento persone si disposero poi nella sala da pranzo, più o meno vicino
all'ospite che si onorava, a seconda dei gradi e dell'importanza di ognuno, così come
l'acqua si allarga e si spande maggiormente ove il fondo è più basso.

       Proprio sul punto di cominciare il pranzo il conte Il'ja Andrejè presentò suo figlio al
principe. Bagration, che l'aveva riconosciuto, disse qualche parola sconnessa e
imbarazzata, come del resto tutte le parole che disse quel giorno. Mentre Bagration
parlava con suo figlio, il conte Il'ja Andrejè guardava tutti dall'alto con gioia e con fierezza.

       Nikolaj Rostov sedeva con Denisov e il suo nuovo amico Dolochov quasi al centro
della tavolata. Di fronte a loro era seduto Pierre, a fianco del principe Nesvickij. Il conte
Il'ja Andrejè era seduto davanti a Bagration con gli altri anziani del Club e si era messo al
servizio del principe, personificando la cordialità moscovita.

       Le sue fatiche non erano state vane. I suoi pranzi, fossero di magro o di grasso,
erano sempre stupendi; e nondimeno egli non si sentì del tutto tranquillo fino a quando il
banchetto non fu concluso. Ammiccava al dispensiere, bisbigliava ordini ai servitori e
attendeva non senza emozione ogni portata, che pur conosceva. Tutto era magnifico. Fin
dalla seconda portata, insieme al gigantesco storione (alla vista del quale Il'ja Andrejè
arrossì di compiacenza e di timidezza), i domestici cominciarono a far saltare i turaccioli e
a versare lo champagne. Dopo il pesce, che produsse una certa impressione, Il'ja Andrejè
scambiò un'occhiata con gli altri anziani del Club.

                                                                                                 366
www.writingshome.com
                               Lev Nicolaevic Tolstoj – Guerra e pace


       «Ci saranno molti brindisi, è tempo di cominciare!» sussurrò. Prese in mano il calice
e si alzò.

       Tutti tacquero in attesa di ciò che avrebbe detto.

       «Alla salute di sua maestà l'imperatore!» gridò mentre i suoi occhi buoni si
inumidivano di lacrime di gioia e d'entusiasmo. Nello stesso istante l'orchestra riprese a
suonare: «Tuono della vittoria, echeggia». Tutti si alzarono dai loro posti e gridarono «urrà!».
Anche Bagration gridò «urrà!» con la stessa voce con la quale lo aveva gridato sul campo
di Schöngraben. La voce entusiasta del giovane Rostov emerse sopra tutte le trecento voci.
Egli per poco non piangeva.

       «Alla salute di sua maestà l'imperatore,» gridò, «urrà!»

       Bevve d'un fiato il suo calice, poi lo scaraventò per terra. Molti seguirono il suo
esempio. A lungo continuarono quelle grida. Quando le voci tacquero, i servitori
raccolsero i vetri rotti, e tutti si rimisero a sedere e a conversare sorridendo delle grida
lanciate poco prima. Il conte Il'ja Andrejè si alzò di nuovo, guardò un biglietto posato
accanto al suo piatto e pronunciò un brindisi alla salute dell'eroe della nostra ultima
campagna, il principe Pëtr Ivanoviè Bagration, e di nuovo i suoi occhi celesti si
inumidirono di lacrime. «Urrà!» gridarono di nuovo le voci dei trecento invitati e, invece
della musica, si udirono i cantori che eseguirono una cantata composta da Pavel Ivanoviè
Kutuzov.



       Nessun ostacolo può fermare i russi,

       Delle vittorie è pegno il valore,

       Noi abbiamo soldati come Bagration,

       Tutti i nemici ci cadranno ai piedi.



       I cantori avevano appena terminato, quando seguirono altri e, poi altri brindisi,
durante i quali il conte Il'ja Andrejè si commuoveva sempre più. Venne infranto un
numero sempre più elevato di bicchieri e le grida echeggiarono sempre più forti. Bevettero
alla salute di Beklešov, di Naryškin, di Uvarov, di Dolgorukov, di Apraksin, di Valuev,
alla salute dei direttori del Club, di tutti i soci del Club, dell'organizzatore del ricevimento,
e, infine, a parte, alla salute di chi aveva curato il pranzo, il conte Il'ja Andrejè. A questo
                                                                                             367
www.writingshome.com
                              Lev Nicolaevic Tolstoj – Guerra e pace


brindisi il conte tirò fuori di tasca il fazzoletto e, coprendosene il volto, proruppe
addirittura in lacrime.



IV



      Pierre sedeva di fronte a Dolochov e a Nikolaj Rostov. Mangiava e beveva
avidamente, come sempre, del resto. Ma chi lo conosceva bene capiva che quel giorno in
lui era intervenuto un grande cambiamento. Durante tutto il pranzo rimase in silenzio,
guardandosi attorno con gli occhi socchiusi e le sopracciglia aggrottate, oppure, con lo
sguardo fisso e l'espressione assente, si fregava con il dito la radice dei naso. La sua faccia
era cupa, costernata. Sembrava che non vedesse e non sentisse nulla di ciò che accadeva
intorno a lui, e inseguisse un solo pensiero, penoso e non risolto.

      Questa questione irrisolta che lo torturava erano le allusioni fattegli a Mosca dalla
principessina circa l'assiduità di Dolochov presso sua moglie e la lettera anonima ricevuta
quella mattina, nella quale, in quel tono di volgare motteggio proprio di tutte le lettere
anonime, si diceva che, nonostante i suoi occhiali, lui vedeva male, e che la relazione di
sua moglie con Dolochov era un segreto per lui soltanto. Pierre non aveva assolutamente
creduto né alle allusioni della principessina, né alla lettera, ma adesso evitava di guardare
Dolochov che gli stava seduto di fronte. Ogni volta che per caso il suo sguardo
s'incontrava con i begli occhi sfrontati di Dolochov, Pierre sentiva che qualcosa di orribile,
di mostruoso gli nasceva nell'anima, e si affrettava a guardare altrove. Ricordando senza
volerlo tutto il passato di sua moglie e i suoi rapporti con Dolochov, Pierre si rendeva
conto che quanto era scritto nella lettera poteva rispondere al vero, sarebbe potuto
sembrare la verità se non si fosse trattato di sua moglie. Pierre non poteva non ricordarsi
come Dolochov, il quale era stato completamente riabilitato dopo la campagna, fosse
tornato a Pietroburgo e si fosse recato da lui. Approfittando della sua vecchia amicizia con
Pierre, nel ricordo delle loro baldorie, Dolochov si era presentato senz'altro in casa sua e
Pierre gli aveva dato alloggio e del denaro in prestito. Pierre rammentava il sorriso col
quale Hélène aveva espresso il suo disappunto per il fatto che Dolochov abitasse in casa
loro, come Dolochov gli avesse cinicamente lodato la bellezza della moglie e come da quel
momento fino all'arrivo a Mosca egli non si fosse più staccato un solo momento da loro.

      «Sì, è molto bello Dolochov,» pensava Pierre. «Io lo conosco bene. So che lui
troverebbe un piacere tutto speciale nel disonorare il mio nome e ridere di me, proprio
perché io mi sono occupato di lui, l'ho protetto, l'ho aiutato. Sì, capisco quale sapore tutto
                                                                                           368
www.writingshome.com
                               Lev Nicolaevic Tolstoj – Guerra e pace


questo avrebbe aggiunto al suo inganno se tutto ciò fosse vero. Sì, se questa fosse la verità;
ma io non ci credo, non ne ho il diritto, non posso crederlo.» Si ricordò dell'espressione che
assumeva la faccia di Dolochov nei momenti di ferocia, come quando aveva legato il
commissario di polizia alla schiena dell'orso e lo aveva scaraventato in acqua, o quando
sfidava a duello una persona senza alcun motivo, oppure uccideva con una revolverata il
cavallo di un postiglione. Quell'espressione appariva sovente sulla faccia di Dolochov,
quando guardava Pierre. «Sì, è un bretteur,» pensava Pierre; «per lui uccidere un uomo
non ha alcun significato; è certo convinto che tutti abbiano paura di lui e questo deve
riempirlo di soddisfazione. Senza dubbio pensa che anch'io ne ho paura. In effetti, ho
paura,» pensava Pierre. Poi, di nuovo, sull'orma di questi pensieri sentiva qualcosa di
mostruoso nascergli dentro l'anima.

       Dolochov, Denisov e Rostov erano adesso seduti di fronte a Pierre e sembravano
molto allegri. Rostov chiacchierava gaiamente con i suoi due amici, uno dei quali era un
ussaro temerario, l'altro un noto bretteur e scavezzacollo, e di tanto in tanto sbirciava con
espressione ironica Pierre, il quale faceva spicco fra i convitati per la sua figura assorta,
distratta e massiccia. Rostov guardava Pierre senza alcuna benevolenza, innanzitutto
perché, ai suoi occhi di ussaro, Pierre altro non era se non un ricco borghese, il marito di
una bella donna, in breve una femminuccia; in secondo luogo, perché Pierre, assorto e
distratto qual era, non l'aveva riconosciuto e non aveva risposto al suo saluto. Quando si
erano messi a bere alla salute dell'imperatore, Pierre, soprappensiero, non si era alzato in
piedi e non aveva levato il calice.

       «Ma voi che fate?» gli aveva gridato Rostov, fissandolo con uno sguardo entusiasta
e al tempo stesso corrucciato. «Non sentite? Si brinda alla salute di sua maestà
l'imperatore!»

       Con un sospiro Pierre si alzò docilmente in piedi, tracannò il suo calice e, dopo aver
atteso che tutti tornassero a sedere, si rivolse a Rostov col suo sorriso buono.

       «Non vi avevo riconosciuto,» disse.

       Ma Rostov aveva ben altro a cui pensare: stava gridando «urrà!».

       «Perché non rinnovi la conoscenza,» disse Dolochov a Rostov.

       «Oh, quello è un imbecille, che Dio lo conservi,» rispose Rostov.

       «Bisogna avev viguavdo pev i maviti delle belle donne,» disse Denisov.



                                                                                          369
www.writingshome.com
                               Lev Nicolaevic Tolstoj – Guerra e pace


       Pierre non sentiva quello che dicevano, ma sapeva che parlavano di lui. Arrossì e si
volse dalla parte opposta.

       «Ebbene, ora brindiamo alla salute delle belle donne,» esclamò Dolochov, e con
un'espressione seria, ma un sorriso tirato agli angoli della bocca, si rivolse a Pierre tenendo
il calice in mano.

       «Alla salute delle belle donne, Petruša, e dei loro amanti.»

       Pierre, con gli occhi bassi, bevve dal suo calice senza guardare Dolochov e senza
rispondergli. Il domestico che distribuiva il testo della cantata di Kutuzov, posò il foglio
davanti a Pierre come ospite di maggior riguardo. Egli avrebbe voluto prenderlo, ma
Dolochov si piegò sopra la tavola, glielo strappò di mano e si mise a leggerlo. Pierre lanciò
un'occhiata a Dolochov, le sue pupille si abbassarono: quel qualcosa di orribile e di
mostruoso, che lo aveva torturato durante tutto il pranzo, si sollevò e si impossessò di lui.
Egli si curvò sulla tavola con tutto il suo grosso corpo.

       «Non abbiate l'ardire di prenderlo!» gridò.

       Udendo quel grido e vedendo a chi era rivolto, Nesvickij e il vicino di destra subito
si rivolsero spaventati a Bezuchov.

       «Basta, basta, che fate?» mormorarono alcune voci spaventate. Dolochov guardò
Pierre con un sorriso negli occhi chiari, allegri e crudeli, come se dicesse: «Ma sì, è proprio
questo che mi dà gusto.»

       «Non ve lo do,» proferì nettamente.

       Pallido, con le labbra tremanti, Pierre gli strappò il foglio.

       «Voi... voi... siete un mascalzone!... Io vi sfido,» disse; e scostando la sedia si alzò da
tavola. Nello stesso istante in cui Pierre faceva quel gesto e pronunciava quelle parole,
sentì che il problema della presunta colpevolezza di sua moglie - quel dilemma che lo
aveva torturato nelle ultime ventiquattro ore - era definitivamente e indubitabilmente
deciso in modo affermativo. Egli la odiava, ed era ormai per sempre disgiunto da lei.
Nonostante Denisov lo scongiurasse di non immischiarsi in quella faccenda, Rostov
accettò di essere il padrino di Dolochov, e dopo il pranzo trattò con Nesvickij, padrino di
Bezuchov, le condizioni del duello. Pierre andò a casa, mentre Rostov, insieme a Dolochov
e a Denisov, rimase fino a sera tarda al Club, ad ascoltare gli zigani e i cantori.




                                                                                              370
www.writingshome.com
                                Lev Nicolaevic Tolstoj – Guerra e pace


       «A domani, allora, al bosco di Sokol'niki,» disse Dolochov congedandosi da Rostov
sulla scaletta d'ingresso del Club.

       «E tu sei tranquillo?» domandò Rostov.

       Dolochov si fermò.

       «Ecco,» disse, «in due parole ti svelerò il segreto dei duelli. Se tu vai a un duello e
prima fai testamento e scrivi lettere commoventi ai genitori, se temi che ti possano
ammazzare, sei un idiota e sicuramente sei spacciato; se invece vai con la ferma intenzione
di uccidere senza indugio il tuo avversario, allora tutto va per il meglio. Come mi diceva
un cacciatore d'orsi laggiù da noi, a Kostroma: l'orso, diceva, come si fa a non temerlo? Ma,
appena lo vedi, la paura è bell'e passata e ciò che conta è che non se la svigni! Bene, e così
anch'io. A demain, mon cher!»

       Il giorno dopo, alle otto del mattino, Pierre e Nesvickij giunsero al bosco di
Sokol'niki e vi trovarono Dolochov, Denisov e Rostov che li avevano preceduti. Pierre
aveva l'aria di una persona occupata in chissà quali considerazioni che non riguardavano
affatto ciò che doveva accadere. Il suo volto, disfatto, era giallognolo. Era evidente che
quella notte non aveva dormito. Si guardava attorno distrattamente e strizzava gli occhi
come sotto un sole troppo forte. Due pensieri dominavano la sua mente: la colpevolezza di
sua moglie, sulla quale, dopo quella notte insonne, non gli restava più alcun dubbio, e
l'innocenza di Dolochov, il quale non aveva motivo di rispettare l'onore di un uomo che
gli era del tutto estraneo. «Forse, al suo posto, avrei fatto anch'io lo stesso,» pensava Pierre.
«Anzi, ne sono certo: a che serve questo duello, questo assassinio? O lo uccido io, oppure
sarà lui a colpirmi alla testa, a un gomito, a un ginocchio.» Un'idea gli passò per la mente:
andarsene via di qui, scappare, nascondersi in qualche posto. Ma proprio nello stesso
istante in cui gli venivano in mente idee simili, con un'espressione del tutto tranquilla e
distaccata che suscitava il rispetto degli astanti, egli domandò: «Si farà presto? Siamo
pronti?»

       Quando tutto fu pronto, le sciabole piantate nella neve a indicare il limite che non si
doveva superare e le pistole cariche, Nesvickij si accostò a Pierre.

       «Non eseguirei il mio dovere, conte,» disse egli con voce timida, «e non
giustificherei la fiducia e l'onore che mi avete fatto scegliendomi come vostro padrino, se
in questo grave, gravissimo momento, non vi esprimessi francamente la mia opinione. Io
ritengo che questo scontro non poggi su motivi sufficienti e non meriti che per esso si
sparga del sangue... Voi avevate torto; vi eravate scaldato...»

                                                                                             371
www.writingshome.com
                              Lev Nicolaevic Tolstoj – Guerra e pace


      «Sì, sì, è stata una cosa assolutamente stupida...» disse Pierre.

      «Permettetemi dunque di trasmettere il vostro rammarico e sono sicuro che i nostri
avversari acconsentiranno ad accogliere le vostre scuse,» disse Nesvickij, ancora non
credendo - come le altre persone coinvolte nella faccenda e come del resto tutti in simili
circostanze - che la cosa fosse realmente giunta al limite del duello. «Voi lo sapete, conte: è
assai più nobile riconoscere un proprio errore che non spingere le cose fino all'irreparabile.
Non c'è stata offesa da nessuna delle due parti. Permettetemi di spiegare...»

      «Ma no, che cosa volete spiegare?» disse Pierre.

      «Tanto è lo stesso... Allora, siamo pronti?» aggiunse.

      «Ditemi soltanto come e dove andare, e dove debbo sparare,» disse, con un sorriso
dolce e innaturale.

      Pierre prese la pistola fra le mani e cominciò a far domande sul modo di far scattare
il grilletto, giacché fino allora non aveva mai maneggiato una pistola, cosa che non osava
confessare.

      «Ah, sì, già, lo so... me n'ero dimenticato,» diceva.

      Il luogo per il duello era stato scelto a un'ottantina di passi della strada dove era
rimasta la slitta, in una piccola radura della pineta coperta di neve, che il disgelo degli
ultimi giorni aveva sciolto. Gli avversari stavano a quaranta passi l'uno dall'altro, ai
margini della radura. I padrini, misurando i passi, lasciarono impresse le loro orme sulla
neve spessa e bagnata dal punto dove si trovavano fino alle sciabole di Nesvickij e di
Denisov, che indicavano la barriera ed erano piantate a dieci passi l'una dall'altra. Il
disgelo e la nebbia persistevano; a quaranta passi non si vedeva nulla. Da tre minuti tutto
era pronto e tuttavia si esitava a cominciare. Tutti tacevano.



V



      «Allora, si comincia?» esclamò Dolochov.

      «E perché no?» rispose Pierre, sorridendo sempre allo stesso modo.

      La situazione si fece terribile. Era evidente che nulla poteva più dirimere una
questione come quella, iniziata con tanta leggerezza; essa ora procedeva da sé,
                                                                                           372
www.writingshome.com
                                Lev Nicolaevic Tolstoj – Guerra e pace


indipendente ormai dalla volontà degli uomini, e doveva compiersi. Denisov per primo si
fece avanti fino alla barriera e proclamò:

       «Poiché    gli avvevsavi hanno          vifiutato di viconciliavsi,   savà   oppovtuno
incominciave. Pvendeve le pistole e alla pavola tve venivsi incontvo. U...no! Due! Tve!...»
gridò poi egli con ira e si tirò da parte.

       I due avanzarono lungo i sentieri battuti, facendosi sempre più vicini e
riconoscendosi attraverso la nebbia. Mentre si avvicinavano alla barriera, gli avversari
avevano il diritto di sparare in qualunque momento. Dolochov procedeva lentamente,
senza alzare la pistola, fissando il suo avversario con i suoi chiari, splendenti occhi celesti.
Come sempre la sua bocca recava un'ombra di sorriso.

       Alla parola «tre», Pierre si era fatto avanti a passi rapidi, uscendo dal sentiero
tracciato e camminando sulla neve intatta. Teneva la pistola allungando in avanti il braccio
destro, evidentemente temendo di poter uccidere con quella pistola se stesso. Badava a
tenere il braccio sinistro indietro, perché d'istinto avrebbe voluto servirsene per sorreggere
il braccio destro, mentre sapeva che questo non si poteva fare. Dopo esser uscito dal
sentiero sulla neve e aver percorso circa sei passi, si guardò i piedi, di nuovo diede una
rapida occhiata a Dolochov, contrasse il dito come gli era stato indicato e sparò. Poiché
non si attendeva un rumore così forte, Pierre sussultò al proprio sparo, poi sorrise della
propria reazione e si fermò. Al primo momento il fumo, particolarmente denso a causa
della nebbia, gli impedì di vedere; ma l'altro sparo che lui si aspettava non veniva. Si
sentivano solamente i passi affrettati di Dolochov e, tra il fumo, apparve la sua figura. Con
una mano si premeva il fianco sinistro, con l'altra stringeva la pistola penzoloni. Il suo
volto era pallido. Rostov accorse e gli disse qualcosa.

       «N... no, no,» proferì tra i denti Dolochov; «no, non è finita.» Vacillando percorse
ancora alcuni passi, fino a raggiungere la sua sciabola e cadde nella neve accanto ad essa.
La sua mano sinistra era insanguinata, egli la strofinò contro il soprabito e vi si appoggiò.
Il suo viso era pallido, accigliato, e gli tremava.

       «Favo...» cominciò a dire, ma non poté pronunciare la parola d'un fiato, «favorite...»
riuscì a dire poi con uno sforzo.

       Frenando a fatica i singhiozzi, Pierre corse verso di lui e avrebbe già voluto
oltrepassare lo spazio che separava le barriere, quando Dolochov gridò: «Alla barriera!»
Pierre comprese di che si trattava, restò fermo accanto alla propria sciabola. Solo dieci
passi li separavano. Dolochov lasciò cadere la testa sulla neve, vi diede avidamente un
morso, sollevò nuovamente la testa, si raddrizzò, congiunse le gambe e si sedette,
                                                                                            373
www.writingshome.com
                               Lev Nicolaevic Tolstoj – Guerra e pace


cercando un centro stabile di gravità. Inghiottiva la neve gelida e la succhiava; le sue
labbra tremavano ma sempre sorridendo; gli occhi scintillavano per lo sforzo e la collera
delle ultime forze che aveva raccolto. Alzò la pistola e cominciò a prendere la mira.

        «Di fianco, proteggetevi con la pistola,» disse Nesvickij.

        «Copritevi!» gridò anche Denisov, incapace di trattenersi, al suo avversario.

        Con un mite sorriso di pietà e di pentimento, Pierre se ne stava indifeso con le
gambe e le braccia spalancate, il largo torace proprio dinanzi a Dolochov, e lo guardava
tristemente. Denisov, Rostov e Nesvickij strizzarono gli occhi. Nello stesso momento
udirono uno sparo e un urlo furibondo di Dolochov.

        «L'ho mancato!» gridò Dolochov, e si lasciò cadere stremato, con la faccia nella
neve.

        Pierre si prese il capo fra le mani. Si volse e si diresse verso il bosco, camminando
sulla neve intatta e proferendo ad alta voce parole incomprensibili.

        «Com'è stupido... com'è tutto stupido! La morte... la menzogna...» ripeteva, con la
fronte aggrottata. Nesvickij lo fermò e lo condusse a casa.

        Rostov e Denisov portarono via Dolochov ferito.

        Dolochov giaceva nella slitta, silenzioso, con gli occhi chiusi, e non rispondeva
nemmeno con una parola alle domande che gli facevano. Quando però entrarono in
Mosca, improvvisamente egli tornò in sé, e sollevando il capo a fatica afferrò per una
mano Rostov che gli stava seduto accanto. Rostov fu colpito dall'espressione totalmente
mutata, tenera e solenne del volto di Dolochov.

        «Ebbene, come ti senti?» domandò.

        «Male, molto male. Ma non si tratta di questo. Amico,» disse Dolochov con voce
rotta, «dove siamo? Siamo a Mosca, lo so. Per me non ha importanza, ma lei l'ho uccisa,
l'ho uccisa... Lei non sopporterà questo. Non lo sopporterà...»

        «Chi?» domandò Rostov.

        «Mia madre. Mia madre, il mio angelo, il mio angelo adorato.» E Dolochov si mise a
piangere, continuando a stringere la mano di Rostov. Quando si fu calmato un poco,
spiegò a Rostov che lui viveva con sua madre, che se sua madre lo avesse visto



                                                                                         374
www.writingshome.com
                               Lev Nicolaevic Tolstoj – Guerra e pace


moribondo, non avrebbe potuto reggere; cosicché supplicò Rostov di andare da lei e di
prepararla.

       Rostov andò innanzi per adempiere all'incarico. Con suo grande stupore, venne a
sapere che, quel bretteur, quel turbolento attaccabrighe di Dolochov viveva, a Mosca, con
la vecchia madre e con una sorella gobba ed era il più tenero dei figli e dei fratelli.



VI



       Pierre negli ultimi tempi raramente si trovava con la moglie da solo a sola. Sia a
Pietroburgo che a Mosca la loro casa era sempre piena di ospiti. La notte successiva al
duello, egli, come spesso faceva, non andò in camera da letto, ma rimase nell'immenso
studio del padre, quello stesso locale in cui il vecchio conte Bezuchov era morto.

       Si sdraiò sul divano e avrebbe voluto addormentarsi per dimenticare tutto ciò che
gli era accaduto, ma non ci riuscì. All'improvviso nell'anima gli si era sollevata una tale
tempesta di sentimenti, di pensieri e di ricordi, che non soltanto non riusciva a prender
sonno, ma nemmeno poteva restar fermo, e dovette saltar giù dal divano e mettersi a
camminare a passi rapidi su e giù per la stanza. Ora lei gli si presentava com'era nei primi
tempi dopo il matrimonio, con le spalle nude e lo sguardo languido e appassionato, e
subito, accanto a lei, sorgeva il bel volto sfrontato, duro e beffardo di Dolochov, tremante e
sofferente come nel momento in cui egli si era girato su se stesso ed era caduto nella neve.

       «Cos'è accaduto, dunque?» si domandava. «Io ho ucciso l'amante, sì, l'amante di mia
moglie. Sì, è accaduto proprio questo. Ma perché? Come ho fatto ad arrivare a tanto?»
«Perché ti sei sposato con lei,» gli rispondeva una voce interna.

       «Ma qual è la mia colpa?» domandava lui. «Quella di averla sposata senza esserne
innamorato, di aver ingannato me stesso e lei!» E gli si presentava al vivo quel momento,
dopo la cena in casa del principe Vasilij, quando aveva pronunciato quelle parole che non
riuscivano a uscirgli di bocca: «Je vous aime.» Tutto veniva da lì! «Anche allora io lo
sentivo,» continuava a pensare, «lo sentivo che era tutto sbagliato, che io non avevo il
diritto a quelle parole. Ed ecco le conseguenze.»

       Gli venne alla mente la luna di miele e a quel ricordo arrossì. Ma particolarmente
vivo, motivo di offesa e di vergogna era per lui il ricordo di come una volta, poco dopo il
suo matrimonio, verso mezzogiorno fosse entrato in vestaglia di seta dalla camera da letto
                                                                                          375
www.writingshome.com
                              Lev Nicolaevic Tolstoj – Guerra e pace


nello studio e qui avesse trovato l'amministratore capo il quale gli aveva fatto un
rispettoso inchino, aveva dato un'occhiata a lui, poi alla sua vestaglia, e aveva avuto un
lieve sorriso, come a manifestare così una deferente partecipazione alla felicità del suo
principale.

      «Quante volte sono stato fiero di lei, della sua maestosa bellezza, del suo garbo
mondano,» pensava; «orgoglioso di questa mia casa in cui lei riceveva tutta Pietroburgo,
orgogliosa di quella sua inaccessibile bellezza. Ma di che cosa ero orgoglioso? Allora
credevo di non capirla. Quante volte, meditando sul suo carattere, mi sono detto che la
colpa era mia, che io non la capivo, non capivo quella sua perpetua tranquillità, quella
compiacenza di sé, e quell'assenza di passioni e di desideri; e tutto l'enigma stava in questa
terribile parola, che lei è una donna viziosa; mi sono detto questa terribile parola e tutto è
diventato chiaro! Anatol' veniva da lei a farsi prestare del denaro e la baciava sulle spalle
nude. Lei denaro non gliene dava, ma permetteva che lui la baciasse. Suo padre,
scherzando, eccitava la sua gelosia; ma lei con un tranquillo sorriso rispondeva che non
era così stupida da essere gelosa. Faccia pure quello che vuole, diceva di me. Una volta le
domandai se non sentisse dei sintomi di gravidanza. Lei è scoppiata in una risata
sprezzante e ha detto che non era così sciocca da desiderare di avere dei figli, e che da me
figli non ne avrebbe mai avuti.»

      Poi ricordò la grossolanità, la chiarezza delle idee di lei e la volgarità delle
espressioni che le erano proprie nonostante l'educazione ricevuta nell'ambiente della
migliore aristocrazia. «Non sono mica un'idiota... provati tu... allez vous promener,» diceva.
Sovente, al cospetto del successo che ella incontrava fra gli uomini vecchi e giovani, e
anche fra le donne, Pierre non riusciva a capacitarsi del perché egli, invece, non l'amasse.
«Sì, io non l'ho mai amata,» diceva ora a se stesso, «io lo sapevo che lei è una donna
corrotta,» andava ripetendosi, «ma non osavo confessarlo a me stesso. E adesso Dolochov:
eccolo disteso sulla neve. Sorride a fatica e muore, forse, anche ora, rispondendo con una
bravata al mio pentimento.»

      Pierre era una di quelle persone che, nonostante una apparente cosiddetta
debolezza di carattere, non cercano persone a cui confidare il proprio dolore. Egli si
travagliava in solitudine.

      «E colpevole di tutto è lei, lei sola,» diceva a se stesso. «Ma da questo che altro
deriva? Perché mi sono legato a lei, perché le ho detto quelle parole, je vous aime, che erano
una menzogna e ancor peggio di una menzogna?» si ripeteva. «La colpa è mia e ora devo
sopportare... Che cosa? Che il mio nome sia disonorato, la mia vita infelice? Ma sono tutte
sciocchezze,» pensò, «l'onore, il disonore... sono tutte cose convenzionali, indipendenti da
                                                                                          376
www.writingshome.com
                                 Lev Nicolaevic Tolstoj – Guerra e pace


me. Luigi XVI è stato giustiziato perché loro dicevano che era disonesto e criminale,»
pensava Pierre; «e dal loro punto di vista avevano ragione, come pure avevano ragione
quelli che per lui erano periti di una morte da martiri e lo annoveravano fra i santi. Poi
Robespierre era stato giustiziato perché era un despota. Chi aveva ragione, chi aveva
torto? Nessuno. Ma giacché sei vivo, ebbene: vivi! Domani morirai, come potevo morire io,
un'ora fa. Vale la pena di tormentarsi, quando non si vive che un istante, in confronto
all'eternità?»

       Ma nel momento stesso in cui si sentiva tranquillizzato da questo genere di
considerazioni, all'improvviso gli si presentava lei nei momenti in cui egli le esprimeva con
maggior intensità il suo amore insincero; allora Pierre si sentiva affluire il sangue al cuore
e di nuovo cedeva all'impulso di alzarsi, di muoversi, di fracassare tutto ciò che gli
capitava sotto mano.

       «Perché le ho detto: Je vous aime?» continuava a ripetersi. Si pose per la decima volta
quella domanda e gli venne in mente quella battuta di Molière: Mais que diable allait-il faire
dans cette galère? Pierre rise di se stesso.

       Durante la notte chiamò il cameriere e gli ordinò di preparare i bagagli: intendeva
partire subito per Pietroburgo. Non poteva restare con lei sotto lo stesso tetto. Non
riusciva a immaginarsi come ora avrebbe potuto rivolgerle la parola. Decise che sarebbe
partito l'indomani e le avrebbe lasciato una lettera per parteciparle la sua intenzione di
separarsi da lei per sempre.

       Al mattino, quando il cameriere entrò nello studio per portargli il caffè, Pierre era
sdraiato sull'ottomana e dormiva, con un libro aperto in mano.

       Si destò e si guardò a lungo intorno con aria spaventata, incapace di comprendere
dove si trovasse.

       «La signora contessa ha ordinato di chiedere se vostra eccellenza era in casa,» disse
il cameriere.

       Ma Pierre non fece in tempo a decidere la risposta, che la contessa in persona, in
una bianca vestaglia di raso ricamata d'argento e pettinata con molta semplicità (due
enormi trecce en diadème giravano due volte intorno alla sua testa leggiadra) entrò nella
stanza con aria calma e maestosa; solo la fronte marmorea e leggermente convessa era
solcata da una ruga di collera. Con quella solita calma a tutta prova, evitò di parlare in
presenza del cameriere. Aveva saputo del duello ed era venuta per parlare di questo.
Attese che il cameriere posasse il vassoio col caffè e fosse uscito. Pierre la guardava

                                                                                          377
www.writingshome.com
                                Lev Nicolaevic Tolstoj – Guerra e pace


timidamente attraverso gli occhiali e, come una lepre accerchiata dai cani appiattisce le
orecchie e continua a restare accucciata alla vista dei suoi nemici, così anch'egli provò a
continuare la sua lettura; ma si rese conto che ciò era insensato, impossibile; e di nuovo le
rivolse una timida occhiata. Lei non si era seduta e lo guardava con un sorriso di
disprezzo, aspettando che il cameriere fosse uscito.

       «Che cosa significa tutto questo? Che cosa avete combinato, ancora?» chiese
severamente.

       «Io? Che c'entro io?» disse Pierre.

       «A quanto sembra, volete apparire coraggioso! Su, rispondete, che cosa significa
questo duello? Che cosa volevate dimostrare? Che cosa? Vi sto facendo una domanda
precisa.»

       Pierre si voltò pesantemente sul divano, aprì la bocca, ma non poté rispondere.

       «Se non volete rispondere, ve lo dirò io...» proseguì Hélène. «Voi credete a tutto
quello che vi dicono. Vi hanno detto...» e scoppiò a ridere, «che Dolochov è il mio
amante,» disse poi in francese con la sua brutale precisione di termini, pronunciando la
parola «amante» come se fosse stata una parola qualsiasi: «E voi lo avete creduto! Ma con
questo cos'avete dimostrato? Che cos'avete dimostrato con questo duello? Che siete un
idiota, que vous étes un sot. Ma questo lo sapevano già tutti! E quale sarà la conseguenza di
tutto questo? Che io diventerò lo zimbello di tutta Mosca; che chiunque potrà dire che voi,
in stato di ubriachezza, in stato d'incoscienza, avete sfidato a duello un uomo di cui siete
geloso senza alcun fondamento...» Hélène si andava accalorando e alzava sempre più la
voce, «e che. è migliore di voi sotto tutti i rapporti...»

       «Hmm... hmm...» mugolava Pierre, corrugando la faccia, senza guardarla e senza
fare la minima mossa.

       «E come avete potuto credere che fosse il mio amante?... Come? Forse perché mi è
gradita la sua compagnia? Se voi foste più intelligente e più simpatico, avrei preferito la
vostra.»

       «Tacete, ve ne prego,» mormorò Pierre con voce rauca.

       «E perché dovrei tacere? Io ho tutto il diritto di parlare, e dirò francamente che ben
poche donne con un marito come voi non si prenderebbero degli amanti, des amants, ma io
questo non l'ho fatto,» rispose Hélène.


                                                                                         378
www.writingshome.com
                                Lev Nicolaevic Tolstoj – Guerra e pace


       Pierre avrebbe voluto dir qualcosa: la guardò con occhi strani, di cui ella non
comprese l'espressione, e tornò a sdraiarsi. In quel momento egli soffriva fisicamente:
provava un senso di oppressione al petto e non riusciva a respirare. Sapeva che avrebbe
dovuto fare qualcosa per porre fine a quella sofferenza, ma ciò che intendeva fare era
troppo terribile.

       «È meglio che noi ci separiamo,» disse Pierre con voce soffocata.

       «Separarci? Benissimo, purché voi mi assegniate un patrimonio,» rispose lei.
«Separarci! Credete, con questo, di spaventarmi?»

       Pierre saltò su dal divano e si gettò su di lei barcollando.

       «Io ti ammazzo!» gridò; e, afferrata la lastra di marmo di un tavolo con una forza
che sino a quel momento non sapeva di avere, fece un passo verso di lei, nell'atto di
scaraventargliela addosso.

       Il volto di Hélène assunse un'espressione spaventosa. Ella lanciò un grido e fuggì
via. In lui s'era ridestata la natura del padre. Pierre sentì il trasporto e il fascino del furore.
Scaraventò via la lastra fracassandola e, avvicinandosi a Hélène con le braccia spalancate,
si mise a gridare: «Fuori!» con una voce così terribile che in tutta la casa quel grido fu
udito con terrore. Dio sa che cosa Pierre avrebbe fatto, in quel momento, se Hélène non
fosse fuggita dalla stanza.

       Una settimana più tardi Pierre consegnava alla moglie una procura per
l'amministrazione di tutte le sue proprietà nella Grande Russia, che costituivano più della
metà del suo patrimonio; e, solo, partiva per Pietroburgo.



VII



       Erano passati due mesi da quando a Lysye Gory era giunta la notizia della battaglia
di Austerlitz e della fine del principe Andrej, ma nonostante tutte le ricerche e tutte le
lettere inviate per via diplomatica, il corpo del principe non era stato ritrovato ed egli non
figurava tra i prigionieri. La cosa più penosa per i suoi parenti era il fatto che sussistesse
tuttavia la speranza che egli fosse stato raccolto dagli abitanti del posto, sul campo di
battaglia, e forse ora giaceva convalescente o agonizzante in qualche luogo, solo, fra
estranei, nell'impossibilità di dar notizie di sé. Sui giornali, dai quali il vecchio principe

                                                                                               379
www.writingshome.com
                               Lev Nicolaevic Tolstoj – Guerra e pace


aveva avuto le prime notizie sulla sconfitta di Austerlitz, si scriveva, come sempre in
modo assai vago e sommario, che dopo alcuni brillanti combattimenti i russi avevano
dovuto ritirarsi, e questa ritirata era avvenuta in perfetto ordine. Da questi elementi il
vecchio principe aveva capito che i nostri erano stati sconfitti. Una settimana dopo il
giornale che aveva recato la notizia della battaglia di Austerlitz, arrivò una lettera di
Kutuzov, il quale informava il principe della sorte toccata a suo figlio.

       «Vostro figlio,» scriveva Kutuzov, «è caduto sotto i miei occhi, con la bandiera in
mano, in testa al reggimento, da eroe degno di suo padre e della sua patria. Con unanime
rincrescimento, mio e di tutto il nostro esercito, ignoriamo fino ad ora se egli sia vivo o no.
Mi lusingo, insieme con voi, che vostro figlio sia vivo, giacché in caso contrario
figurerebbe anch'egli nell'elenco degli ufficiali rinvenuti sul campo di battaglia che mi è
stato trasmesso per mezzo dei parlamentari.»

       Il vecchio principe ricevette questa notizia a tarda sera mentre era solo nel suo
studio; il giorno dopo, come di abitudine, andò a fare la sua passeggiata mattutina, ma si
mostrò taciturno con l'amministratore, col giardiniere e con l'architetto, e sebbene si
capisse che era irritato, non si confidò con nessuno.

       Quando alla solita ora la principessina Mar'ja si era recata da lui, egli stava al tornio
e lavorava; ma non si voltò a guardarla come di consueto.

       «Ah, la principessina Mar'ja!» esclamò in tono innaturale: e gettò lo scalpello. (La
ruota girava ancora per inerzia. La principessina Mar'ja ricordò poi per molto tempo quel
cigolio morente della ruota, che si era fuso dentro di lei con tutto ciò che era seguito.)

       La principessina Mar'ja si avvicinò, vide la faccia di suo padre e a un tratto qualcosa
le si spezzò nel cuore. La vista le si oscurò. Dal volto del padre, da quel volto non triste, né
afflitto, ma adirato e contratto dallo sforzo che faceva per dominarsi, comprese che una
sventura terribile, una sventura che l'avrebbe schiacciata, incombeva su di lei. Una
sventura che ancora non conosceva, irrimediabile, inconcepibile: la morte di una persona
amata.

       «Mon père! Andrè!» esclamò la goffa, sgraziata principessina, con una grazia così
inesprimibile nel suo dolore e nel suo oblio di se stessa, che il padre non poté sostenerne lo
sguardo e con un singhiozzo si volse dall'altra parte.

       «Ho ricevuto la notizia. Fra prigionieri non figura, fra gli uccisi non c'è. A quanto
scrive Kutuzov,» esclamò con voce acuta, come se con quel grido avesse voluto scacciare la
principessina, «non può che esser morto.»

                                                                                             380
www.writingshome.com
                                Lev Nicolaevic Tolstoj – Guerra e pace


         La principessina non cadde, non venne meno. Era già pallidissima, ma quando ebbe
udito quelle parole, il suo viso si trasformò e qualcosa brillò nei suoi magnifici occhi
raggianti. Come se una gioia, una gioia suprema, indipendente dalle tristezze e dalle gioie
di questo mondo, traboccasse al di sopra del dolore che la opprimeva. Ella dimenticò il
timore che aveva di suo padre; gli si accostò, lo prese per una mano, lo attrasse a sé e gli
cinse con le braccia il collo magro, dalle vene sporgenti.

         «Mon père,» disse. «Non respingetemi; piangiamo insieme.»

         «Miserabili, vigliacchi!» si mise a gridare il vecchio allontanando il volto da lei.
«Condurre a rovina l'esercito, perdere gli uomini! Perché? Per che cosa? Va', va' a dirlo a
Lise.»

         La principessina si lasciò cadere senza forze in una poltrona accanto a suo padre e
scoppiò a piangere. Ora rivedeva il fratello nel momento in cui si congedava da lei e da
Lise con quel viso dolce e insieme altero. Lo vedeva nel momento in cui, con un misto di
tenerezza e di ironia, si era messo al collo la piccola icona. «Credeva? Si era pentito della
sua incredulità? Era là, adesso? Là, dove regnano la pace e la beatitudine perpetue?»
pensava.

         «Mon père, ditemi, com'è stato?» domandò, fra le lacrime.

         «Va', va'. È caduto nella battaglia alla quale hanno portato i migliori uomini russi e
la gloria russa perché fossero uccisi. Va' e dillo a Lise. Poi verrò io.»

         Quando la principessina Mar'ja tornò dal colloquio con suo padre, la piccola
principessa sedeva con un lavoro tra le mani. Ella guardò la principessina Mar'ja con
quella particolare espressione - una sorta di tranquillo, felice sguardo interiore - che hanno
solo le donne incinte. Si capiva che i suoi occhi non vedevano la principessina Mar'ja, ma
guardavano nel profondo, dentro se stessa: in qualcosa di misterioso e gioioso che si
compiva in lei.

         «Marie,» disse, staccandosi dal telaio e abbandonandosi all'indietro, «dammi la tua
mano.»

         Prese la mano della principessina e se la pose sul ventre. I suoi occhi sorridevano
aspettando, il labbruzzo soffuso di peluria si era sollevato ed era rimasto così, in
un'espressione d'infantile letizia.

         La principessina Mar'ja si pose in ginocchio davanti a lei e nascose il viso fra le
pieghe dell'abito della cognata.
                                                                                           381
www.writingshome.com
                               Lev Nicolaevic Tolstoj – Guerra e pace


       «Ecco, ecco: senti? Mi sembra così strano. E sai, Mar'ja, io gli vorrò tanto bene,»
disse Lise con occhi scintillanti di felicità guardando la cognata.

       La principessina Mar'ja non poteva alzare il capo: piangeva.

       «Maša, che cos'hai?»

       «Niente... mi sento triste, triste per Andrej,» rispose la principessina Mar'ja,
tergendo le lacrime contro le ginocchia della cognata.

       Nel corso della mattinata la principessina Mar'ja si accinse più volte a preparare la
cognata, e ogni volta le venne da piangere. Queste lacrime, di cui la piccola principessa
non comprendeva la ragione, nondimeno suscitavano la sua inquietudine, per quanto ella
fosse poco osservatrice. Non diceva nulla, ma si guardava attorno inquieta, come cercando
qualcosa. Prima di pranzo entrò nella sua camera il vecchio principe, che lei continuava a
temere e che adesso mostrava un volto particolarmente irrequieto e rabbioso. Subito uscì
di nuovo senza dire nemmeno una parola. Ella guardò la principessina Marja, poi rimase
soprappensiero, con quell'espressione degli occhi che hanno le donne incinte e che denota
una attenzione rivolta solo all'interno di se stessa, e all'improvviso scoppiò in lacrime.

       «Avete ricevuto qualche notizia di Andrej?» domandò.

       «No, lo sai che non possono ancora essere arrivate notizie; ma mon père è inquieto e
io ho paura.»

       «Allora, nulla?»

       «Nulla,» disse la principessina Marja guardando fissa la cognata con i suoi occhi
raggianti. Aveva deciso di non dirle nulla e aveva persuaso il padre a nascondere la
notizia alla cognata fino a dopo il parto, che doveva avvenire a giorni. La principessina
Mar'ja e il vecchio principe sopportavano e nascondevano il loro dolore ognuno a suo
modo. Il vecchio principe non voleva sperare: aveva deciso fra sé che il principe Andrej
era stato ucciso, e sebbene avesse inviato in Austria un funzionario alla ricerca di qualche
traccia di suo figlio, aveva ordinato a Mosca un monumento funebre che intendeva erigere
nel suo giardino e a tutti diceva che suo figlio era rimasto ucciso. Si sforzava di non recare
modifiche al suo vecchio schema di vita, ma le forze lo tradivano: camminava meno,
mangiava meno, dormiva meno e diventava ogni giorno più debole. La principessina
Mar'ja, invece, sperava. Pregava per il fratello come per un vivente e aspettava da un
momento all'altro la notizia del suo ritorno.



                                                                                             382
www.writingshome.com
                               Lev Nicolaevic Tolstoj – Guerra e pace


VIII



       «Ma bonne amie,» disse la piccola principessa la mattina del 19 marzo, dopo pranzo.

       Il suo piccolo labbro soffuso di peluria si sollevò secondo l'antica abitudine; però,
come dal giorno dell'arrivo della terribile notizia in quella casa c'era un'eco di mestizia non
soltanto nei sorrisi, ma anche nelle intonazioni dei discorsi e perfino nei passi, così anche
ora il sorriso della piccola principessa, che cedeva allo stato d'animo generale anche senza
conoscerne la ragione, era tale da rendere più viva che mai la generale mestizia.

       «Ma bonne amie, je crains que le fruschtique (comme dit Foka, il cuoco) de ce matin ne
m'aie pas fait du mal.»

       «Che cos'hai, tesoro mio? Sei pallida. Sì, sei molto pallida,» disse spaventata la
principessina Mar'ja avvicinandosi in fretta alla cognata col suo passo molle e pesante.

       «Eccellenza, non sarebbe il caso di chiamare Mar'ja Bogdanovna?» domandò una
delle cameriere presenti. (Mar'ja Bogdanovna, levatrice del capoluogo del distretto, era
arrivata a Lysye Gory già da oltre una settimana.)

       «Infatti,» confermò la principessina Mar'ja, «forse sarebbe il caso. Andrò io. Courage,
mon ange!»

       Baciò Lise e fece per uscire dalla camera.

       «Ah, no, no!» sul viso della piccola principessa si aggiunse al pallore l'evidente,
infantile paura dell'inevitabile sofferenza fisica.

       «Non, c'est l'estomac... dites que c'est l'estomac, dites, Marie, dites...» E la piccola
principessa scoppiò in un pianto da bambino, un pianto di corruccio, capriccioso e perfino
un poco falso, torcendosi le piccole mani.

       La principessina Mar'ja corse fuori dalla stanza per chiamare Mar'ja Bogdanovna.

       «Oh, mon Dieu! Mon Dieu!» udì gridare alle sue spalle.

       La levatrice, strofinandosi le piccole mani grassocce, le stava già venendo incontro
con un viso grave e calmo.

       «Mar'ja Bogdanovna! Mi sembra che le doglie siano cominciate,» disse la
principessina Mar'ja fissando la donna con occhi dilatati dall'inquietudine.

                                                                                           383
www.writingshome.com
                              Lev Nicolaevic Tolstoj – Guerra e pace


      «Che Dio sia lodato, principessina,» rispose Mar'ja Bogdanovna, senza affrettare il
passo. «Voi ragazze, non c'è bisogno che le sappiate, queste cose.»

      «Ma perché non è ancora arrivato il dottore da Mosca?» chiese la principessina
Mar'ja. (Per desiderio di Lise e del principe Andrej, allo scadere del termine previsto
qualcuno era stato mandato a Mosca a chiamare un ostetrico, e lo si attendeva da un
momento all'altro.)

      «Non importa, principessina, non preoccupatevi,» disse Mar'ja Bogdanovna, «anche
senza il dottore tutto andrà bene.»

      Cinque minuti dopo la principessina udì dalla sua camera che stavano spostando
qualcosa di pesante. Si affacciò per vedere: i domestici stavano trasportando il divano di
cuoio che era nello studio del principe Andrej. Sulle facce degli uomini era dipinta
un'espressione solenne e pacata.

      La principessina Mar'ja se ne stava seduta in camera sua, sola, ascoltando i rumori
della casa: di tanto in tanto apriva la porta, quando li sentiva più vicini, e dava un'occhiata
a ciò che stava succedendo in corridoio. Alcune donne andavano e venivano, a passi
silenziosi, voltandosi a guardare la principessina e poi distogliendone lo sguardo. Lei non
osava far domande; chiudeva la porta, tornava in camera sua e sedeva nella sua poltrona,
oppure prendeva il libro di preghiere o si inginocchiava davanti al kiot. Purtroppo, e con
suo stupore, sentiva che le preghiere non placavano la sua agitazione. A un tratto la porta
della camera si aprì silenziosamente e sulla soglia comparve la sua vecchia njanja
Praskov'ja Savišna, con la testa avvolta in un fazzoletto, che quasi mai (in seguito a una
proibizione del principe) entrava nella stanza della principessina.

      «Sono venuta a passare un momento con te, Mašen'ka,» disse la njanja; «e poi, ecco:
ho portato i ceri delle nozze del principe per accenderli davanti alle sante icone, angelo
mio,» disse ancora con un sospiro.

      «Ah, come sono contenta, balia cara.»

      «Dio è misericordioso, colombella mia.»

      La njanja accese davanti al kiot i ceri ornati di filigrana d'oro e sedette a far la calza
vicino alla porta. La principessina Marja prese un libro e si mise a leggere. Solo quando si
udivano dei passi o delle voci, la principessina e la njanja si scambiavano un'occhiata, la
prima in modo spaventato e interrogativo, la seconda in modo tranquillizzante. Da un
capo all'altro della casa era diffuso e dominava su tutti lo stesso sentimento che provava la
principessina Mar'ja seduta nella sua stanza. Cedendo alla credenza che quanto meno
                                                                                            384
www.writingshome.com
                               Lev Nicolaevic Tolstoj – Guerra e pace


numerose sono le persone a sapere che una partoriente ha le doglie, tanto meno ella soffre,
tutti fingevano di non sapere nulla, nessuno ne parlava; ma in tutti, al di sotto dei modi
posati e rispettosi, dell'abitudine alle buone maniere instaurata dal principe in casa sua, si
avvertiva un'ansia comune, una sorta di tenerezza e la convinzione che in quei momenti si
compiva qualcosa di grande e d'incomprensibile.

       Nella grande stanza delle cameriere non si udiva alcun suono di risate. Nell'office
tutti erano seduti e tacevano come in attesa di qualcosa. Nei quartieri dei domestici
ardevano torce e candele; nessuno dormiva. Il vecchio principe camminava nel suo studio
appoggiando il piede sul calcagno e mandò Tichon da Mar'ja Bogdanovna per domandare
come andassero le cose.

       «Devi dire soltanto che il principe manda a domandare come va, poi vieni a
riferirmi quello che ti verrà risposto.»

       «Riferisci al principe che il parto è cominciato,» disse Mar'ja Bogdanovna, dopo
aver guardato il messo in modo significativo. Tichon tornò dal principe a riferire.

       «Bene,» disse il principe, chiudendo la porta dietro di sé. E da quel momento
Tichon non udì più il minimo rumore nello studio.

       Dopo aver atteso un poco, Tichon entrò nello studio come se avesse voluto
rimettere in ordine le candele. Notando che il principe era sdraiato sul divano, Tichon lo
guardò: vide la sua faccia alterata, scosse il capo, gli si avvicinò in silenzio, e datogli un
bacio sulla spalla, uscì senza mettere in ordine le candele e senza dire perché fosse entrato.
Il più solenne mistero che ci sia al mondo continuava a compiersi. Trascorse la sera,
sopravvenne la notte. E quel senso di attesa e d'intenerimento al cospetto
dell'incomprensibile non diminuiva, ma si faceva più intenso. Nessuno andò a dormire.

       Era una di quelle notti di marzo in cui l'inverno sembra voler riprendere il
sopravvento e rovescia con furia disperata le ultime nevi, le ultime tempeste. Incontro al
dottore tedesco di Mosca, che era atteso da un momento all'altro, erano stati inviati cavalli
freschi sulla strada maestra, e alla svolta della strada vicinale erano stati mandati anche
uomini a cavallo muniti di lanterne, per accompagnare il medico e fargli strada tra i fossi e
i pantani coperti di neve.

       Già da un pezzo la principessina Mar'ja aveva messo da parte il libro: sedeva in
silenzio fissando gli occhi raggianti sulla faccia rugosa della njanja che conosceva sin nei
minimi particolari, su una ciocca di capelli grigi che spuntava da sotto il fazzoletto, sulla
pelle floscia che le pendeva sotto il mento.

                                                                                          385
www.writingshome.com
                               Lev Nicolaevic Tolstoj – Guerra e pace


       La njanja Savišna, con la calza fra le mani, raccontava con voce quieta, senza udire
né capire lei stessa le proprie parole, cose raccontate centinaia di volte, su come la defunta
principessa avesse partorito la principessina Mar'ja a Kišinëv, assistita da una contadina
moldava che fungeva da levatrice.

       «Se Dio vuole, i dottori non sono mai necessari,» diceva.

       All'improvviso una raffica di vento investì uno dei telai senza vetri della stanza (per
volontà del principe, all'arrivo delle allodole si toglieva sempre il doppio telaio a una
finestra di ogni camera), e facendo scattare la maniglia mal chiusa, fece sbattere le tende di
seta e spense la candela con una folata di freddo e di neve.

       La principessina Mar'ja trasalì; la niania, posata la calza, si avvicinò alla finestra e,
sporgendosi, fece l'atto di afferrare l'imposta che s'era spalancata. Il vento gelido scuoteva
le punte del suo fazzoletto e le grige ciocche di capelli che ne uscivano di sotto.

       «Principessina, matuška, c'è qualcuno che viene lungo il prešpekt!» disse, tenendo
l'imposta senza richiuderla. «Con le lanterne: dev'essere il dottore...»

       «Ah, che Dio sia lodato!» esclamò la principessina Mar'ja. «Bisogna andargli
incontro: lui non sa parlare russo.»

       La principessina Mar'ja si gettò addosso uno scialle e corse incontro all'ospite.
Attraversando l'anticamera, vide dalla finestra che all'ingresso c'era una carrozza
attorniata da lanterne. Uscì sulle scale. Sul pilastro della balaustra era posata una candela
di sego che il vento faceva colare. Il domestico Filipp, con la faccia spaventata, era più in
basso, sul primo pianerottolo della scala e reggeva un'altra candela. Ancora più in basso,
oltre la rampa della scala, si udivano avvicinarsi dei passi. E, così almeno parve alla
principessina Mar'ja, una voce nota stava dicendo qualcosa.

       «Dio sia lodato!» diceva la voce. «E il babbo?»

       «S'è sdraiato a riposare,» rispondeva la voce del maggiordomo Dem'jan, che si
trovava già al pianterreno.

       Poi la voce disse ancora qualcosa, qualcosa rispose Dem'jan, e i passi degli stivali di
feltro cominciarono ad avvicinarsi più rapidi dietro l'invisibile svolta della scala. «Questo è
Andrej!» pensò la principessina Mar'ja. «No, non può essere, sarebbe una cosa troppo
straordinaria,» pensò ancora; e nel momento stesso in cui formulava questo pensiero, sul
pianerottolo ove si trovava il domestico con la candela apparvero la figura e il volto del
principe Andrej in pelliccia, col bavero coperto di neve. Sì, era lui, pallido e smagrito, e
                                                                                            386
www.writingshome.com
                                  Lev Nicolaevic Tolstoj – Guerra e pace


un'espressione mutata, stranamente raddolcita ma colma d'ansietà. Infilò la rampa delle
scale e abbracciò la sorella.

       «Non avete ricevuto la mia lettera?» domandò e, senza attendere la risposta - che in
ogni caso non avrebbe avuto perché la principessina non poteva parlare - tornò indietro e,
insieme con l'ostetrico che saliva dietro di lui (l'aveva incontrato all'ultima stazione di
posta), si avviò di nuovo a rapidi passi su per la scala e di nuovo abbracciò la sorella.

       «Quale destino!» mormorò. «Maša, cara!»

       E, liberatosi degli stivali e della pelliccia, entrò nell'appartamento della principessa.



IX



       La piccola principessa giaceva sui guanciali, con una cuffietta bianca in capo. (Le
doglie l'aveva appena abbandonata.) I capelli neri le si attorcigliavano a ciocche sulle
guance accese e sudate; la graziosa bocca vermiglia col labbro soffuso di peluria era
socchiusa ed ella sorrideva con gioia. Il principe Andrej entrò nella camera e le si fermò
davanti, ai piedi del divano sul quale ella giaceva. Gli occhi scintillanti, che avevano uno
sguardo d'infantile spavento, si posarono su di lui senza cambiare espressione. «Voglio
tanto bene a tutti, non ho fatto del male a nessuno, perché soffro dunque? Aiutatemi,»
diceva la sua espressione. La principessa vedeva suo marito, ma non comprendeva il
significato della sua apparizione in quel momento. Il principe Andrej fece il giro del
divano e la baciò sulla fronte.

       «Anima mia,» disse. Una parola che prima non diceva mai. «Dio è
misericordioso...»

       Lei lo guardò con aria interrogativa e d'infantile rimprovero.

       «Da te io mi aspettavo un aiuto; e invece nulla, nulla: anche tu come gli altri!»
dicevano i suoi occhi. Ella non si stupiva che lui fosse venuto; non capiva che fosse
arrivato da lontano. L'arrivo di lui non aveva nessun rapporto con le sue sofferenze e con
un loro possibile sollievo. Le doglie ricominciarono e Mar'ja Bogdanovna consigliò al
principe Andrej di uscire dalla camera.




                                                                                             387
www.writingshome.com
                              Lev Nicolaevic Tolstoj – Guerra e pace


      Entrò l'ostetrico. Il principe Andrej uscì, s'imbatté nella principessina Mar'ja e le si
avvicinò di nuovo. Presero a parlare a bassa voce, ma il discorso si interrompeva di
continuo, perché entrambi tendevano l'orecchio, in attesa.

      «Allez, mon ami,» disse la principessina Mar'ja.

      Il principe Andrej tornò nell'appartamento della moglie e sedette in attesa, nella
prima stanza. Dalla camera di lei uscì una donna dal volto spaventato, e nel vedere il
principe Andrej, rimase turbata. Egli si coprì la faccia con le mani e restò così per alcuni
minuti. Dietro la porta si udivano lamenti penosi, d'impotenza, come quelli di un animale.
Il principe Andrej si alzò in piedi, accostandosi alla porta, e fece per aprirla. Qualcuno la
teneva serrata.

      «Non si può, non si può!» esclamò dall'interno una voce concitata.

      Egli si mise a camminare su e giù per la stanza. Le grida tacquero. Passarono ancora
alcuni secondi. A un tratto un urlo terribile, un urlo non suo, perché lei non poteva urlare
così, echeggiò nella camera. Il principe Andrej corse alla porta; l'urlo cessò, si udiva il
vagito di un bimbo.

      «Perché hanno portato qui un bambino?» pensò al primo istante il principe Andrej.
«Un bambino? Quale bambino? Perché c'è un bambino lì dentro? Oppure è il bambino che
è nato.?»

      Quando a un tratto comprese tutto il gioioso significato di quel vagito, le lacrime lo
soffocarono e, appoggiatosi con entrambi i gomiti sul davanzale, pianse, singhiozzando
come piangono i bambini. Dalla camera uscì il dottore, con le maniche rimboccate, senza
giacca, pallido, con la mascella che gli tremava. Il principe Andrej si rivolse a lui, ma il
dottore lo guardò con aria smarrita, e senza dir parola passò oltre. Accorse fuori una
donna e, vedendo il principe Andrej, s'immobilizzò imbarazzata sulla soglia. Egli entrò
nella camera della moglie. Ella giaceva nella stessa posizione in cui egli l'aveva vista
cinque minuti avanti, morta, e nonostante lo sguardo fisso e spento e il pallore delle
guance, l'incantevole visetto infantile dal labbro ombreggiato di peluria aveva la stessa
espressione di prima.

      «Voglio tanto bene a tutti, non ho fatto del male a nessuno; e voi invece che cosa mi
avete fatto?» diceva il suo grazioso, povero visetto di morta. In un angolo della camera,
qualcosa di piccolo, e di rosso vagiva tra le bianche mani tremanti di Mar'ja Bogdanovna.

      Due ore dopo il principe Andrej entrò a passi silenziosi nello studio del padre. Il
vecchio sapeva già tutto. Era in piedi vicino alla porta, e non appena questa si aprì, senza
                                                                                          388
www.writingshome.com
                               Lev Nicolaevic Tolstoj – Guerra e pace


dir nulla, con le sue braccia senili, cinse come una morsa il collo del figlio, e scoppiò in
singhiozzi come un bambino.

       Tre giorni dopo fu celebrato il servizio funebre per la piccola principessa, e per
darle l'ultimo addio, il principe Andrej salì i gradini del catafalco. Anche nella bara c'era lo
stesso viso, con gli occhi chiusi, ora, e tuttavia immutato. «Ah, che cosa mi avete fatto?»
continuava a dire quel viso, e il principe Andrej sentì che nella sua anima qualcosa si era
rotto, che egli era colpevole di una colpa che non avrebbe potuto riparare né dimenticare.
Non poteva piangere. Anche il vecchio si avvicinò e baciò la manina di cera, che giaceva
tranquilla posata sull'altra, e anche a lui il viso disse: «Ah, che cosa mi avete fatto!
Perché?» E rabbiosamente il vecchio, alla vista di quel volto si volse dall'altra parte.



       Dopo altri cinque giorni battezzarono il piccolo principe Nikolaj Andrejè. La
madrina sosteneva col mento la fascia mentre il sacerdote ungeva con una penna d'oca le
piccole palme rosse e grinzose e le piante dei piedi del neonato.

       Il nonno, che faceva da padrino, tremando, timoroso di lasciarlo cadere, portò il
neonato intorno al fonte di latta ammaccata colmo d'acqua battesimale, e lo passò alla
madrina, la principessina Mar'ja. Il principe Andrej, col cuore stretto dal timore che
facessero annegare il bambino, sedeva in un'altra stanza, in attesa che finissero d'impartire
il sacramento. Quando la balia glielo portò diede uno sguardo felice al bambino e annuì in
segno d'approvazione, quando essa gli comunicò che, gettato nel fonte battesimale, il
grumo di cera sul quale erano stati appiccicati i capelli del bimbo non era andato a fondo,
ma era rimasto a galla.



X



       La partecipazione di Rostov al duello tra Dolochov e Pierre Bezuchov fu messa a
tacere grazie agli sforzi del vecchio conte; e Nikolaj, invece di essere degradato come si
aspettava, fu nominato aiutante di campo del governatore generale di Mosca. Di
conseguenza non poté andare in campagna con tutta la famiglia, e a causa del suo nuovo
incarico rimase tutta l'estate a Mosca. Dolochov era in via di guarigione e durante il
periodo della convalescenza Rostov e Dolochov resero più saldo il vincolo della loro
amicizia. Dolochov, da quando era degente, stava in casa della madre, che lo amava di un

                                                                                            389
www.writingshome.com
                               Lev Nicolaevic Tolstoj – Guerra e pace


affetto tenero e appassionato. La vecchia Mar'ja Ivanovna, che si era affezionata a Rostov a
causa della sua amicizia con Fedja, sovente gli parlava del figlio.

       «Sì, conte, è un'anima troppo nobile e pura,» diceva, «in un mondo corrotto come in
quello in cui viviamo. Nessuno ama la virtù, la virtù dà fastidio a tutti. Ditemi voi, conte, è
stato giusto, è stato onesto il comportamento di Bezuchov? Fedja invece, nella sua
generosità, gli voleva bene e anche adesso non gli porta rancore. Quelle birichinate a
Pietroburgo - quello scherzo, sapete, che hanno fatto al commissario di polizia - quello
scherzo l'hanno fatto insieme, no? Ebbene, Bezuchov non ha subito conseguenze, mentre
tutto è ricaduto sulle spalle di Fedja! E quanto ha sofferto! È vero, lo hanno reintegrato nel
grado; ma come non avrebbero potuto non reintegrarlo? Credo che di valorosi come lui, di
veri figli della patria, ce ne fossero ben pochi laggiù. E adesso non mancava che questo
duello! Ma ha forse dei sentimenti, un briciolo di onestà, questa gente? Sapevano bene che
era figlio unico. E invece lo sfidano a duello e sparano diritto! Per fortuna che Dio ci ha
fatto la grazia. E per che cosa, poi? Chi al giorno d'oggi non ha qualche intrigo? Che farci
se Bezuchov è così geloso? Avrei capito che lo avesse lasciato capire fin da prima; la
faccenda durava da un anno! E poi l'ha sfidato a duello pensando che Fedja non si sarebbe
battuto perché gli deve dei soldi. Che bassezza! Che infamia! Io lo so, voi, caro conte, avete
capito com'è fatto, il mio Fedja; per questo, credetemi, vi voglio bene con tutta l'anima.
Sono pochi quelli che capiscono Fedja. È un'anima così alta, un'anima celestiale!»

       Lo stesso Dolochov, durante la sua convalescenza, ripeteva spesso a Rostov parole
che non ci si sarebbe mai attese da lui

       «Mi considerano un uomo malvagio, lo so,» diceva; «e sia pure. Io non guardo in
faccia a nessuno, tranne le persone alle quali porto affetto. Quelli che amo, li amo al punto
di dare la vita, mentre gli altri, se si mettono sulla mia strada, li schiaccio. Ho una madre
che adoro, una donna impagabile; poi ho due o tre amici e fra questi ci sei tu. Degli altri mi
accorgo solo per quanto mi possono essere utili oppure nuocermi. E quasi tutti mi
nuocciono, soprattutto le donne. Sì caro,» proseguiva, «di uomini ne ho incontrati che
abbiano buoni sentimenti, che siano generosi, d'animo elevato; ma di donne che non
fossero esseri venali - non importa se contesse o cuoche - non ne ho ancora incontrate. Non
ho ancora conosciuto quella purezza celestiale, quella devozione che cerco nella donna. Se
trovassi una donna simile, sarei pronto a dare la vita per lei. Ma queste!...» Egli ebbe un
gesto sprezzante. «E, credimi, se ho ancora cara la mia vita, è soltanto perché spero ancora
d'incontrare quella celestiale creatura capace di rigenerarmi, purificarmi ed elevarmi. Ma
tu, questo, non lo capisci.»


                                                                                           390
www.writingshome.com
                              Lev Nicolaevic Tolstoj – Guerra e pace


      «Non è vero, lo capisco benissimo,» rispondeva Rostov che sentiva l'influenza del
suo nuovo amico.

      In autunno i Rostov fecero ritorno a Mosca. Al principio dell'inverno tornò anche
Denisov e si fermò in casa loro. Quel primo periodo dell'inverno 1806, che Nikolaj
trascorse a Mosca, fu per lui e per tutta la sua famiglia uno dei più felici. Nikolaj recava
con sé, in casa dei genitori, molta gente giovane. Vera era una bella ragazza di vent'anni;
Sonja una giovinetta di sedici anni con tutto l'incanto di un fiore appena sbocciato; Nataša,
a metà bimba e a metà signorina, ora infantilmente buffa, ora piena di fascino femminile.

      A quel tempo in casa Rostov s'era andata formando una particolare atmosfera
amorosa, come succede nelle case in cui ci sono ragazze molto giovani e molto graziose.
Ogni giovanotto che venisse in casa Rostov, guardando quei visi giovani, sensibili, di
ragazze che sorridevano a chissà cosa (ma probabilmente alla propria felicità), osservando
quell'animato andirivieni, ascoltando quel cicaleccio incoerente ma affettuoso con tutti,
pronto a tutto e pieno di speranza di quella gioventù femminile, ascoltando quei volubili
suoni ora di canto, ora di musica, provava lo stesso sentimento di disposizione all'amore e
di attesa della felicità che provava la gioventù di casa Rostov.

      Fra i giovani introdotti in famiglia da Nikolaj, uno dei primi fu Dolochov, che in
casa piacque a tutti fuorché a Nataša. A causa di Dolochov ella quasi litigò con suo
fratello. Insisteva nel dire che era una persona malvagia, che nel duello con Pierre
Bezuchov aveva ragione quest'ultimo e il torto era di Dolochov, che era antipatico e
altezzoso.

      «Non c'è proprio un bel nulla che io debba capire!» strillava Nataša con capricciosa
testardaggine, «è un uomo cattivo, non ha buoni sentimenti. Invece Denisov sì che mi
piace; sarà uno a cui piace far baldoria, tutto quello che vuoi; eppure lui mi piace. Come
vedi, le cose le capisco. Non so come dirti: in Dolochov tutto è calcolato, e questo non mi
va. Denisov...»

      «Be', Denisov è un'altra cosa,» rispondeva Nikolaj, lasciando intendere che, in
confronto a Dolochov, perfino Denisov non era nulla. «Bisogna capire che anima ha
Dolochov; bisogna vederlo con sua madre, ha un cuore grande così!»

      «Questo io non lo so, ma con lui mi sento a disagio. Lo sai che si è innamorato di
Sonja?»

      «Che sciocchezze...»

      «Ne sono sicura, vedrai.»
                                                                                         391
www.writingshome.com
                               Lev Nicolaevic Tolstoj – Guerra e pace


       La predizione di Nataša si avverò. Dolochov, che non gradiva la compagnia delle
signore, cominciò a frequentare assiduamente la casa, e ben presto (sebbene nessuno ne
facesse parola) fu chiaro lo scopo per il quale ci veniva: ci veniva per Sonja. E Sonja, anche
se mai avrebbe osato ammetterlo, lo sapeva, e ogni volta che Dolochov compariva,
diventava rossa come un papavero.

       Dolochov andava spesso a pranzo dai Rostov, non si lasciava sfuggire uno
spettacolo a cui loro fossero presenti, e si recava ai balli degli adolescents da Jogel, il
maestro di danze, che i Rostov frequentavano regolarmente. Rivolgeva un'attenzione
particolare a Sonja e la guardava con tali occhi, che non soltanto lei non poteva sostenerne
lo sguardo senza arrossire, ma arrossivano anche la vecchia contessa e Nataša.

       Si vedeva che quell'uomo vigoroso e bizzarro era dominato dall'influsso prodotto in
lui da quella graziosa giovinetta bruna, che pure era innamorata di un altro.

       Rostov aveva notato qualcosa di nuovo fra Dolochov e Sonja, ma non indugiava a
precisare a se stesso quali fossero quei loro nuovi rapporti. «Loro sono sempre innamorate
di qualcuno,» pensava, riferendosi a Sonja e a Nataša. Ma, a differenza di prima, non si
sentiva più a suo agio con Sonja e con Dolochov, e cominciò a trattenersi in casa meno
sovente.

       Nell'autunno del 1806 tutti presero a parlare della guerra contro Napoleone con
calore anche maggiore dell'anno precedente. Fu stabilito non soltanto l'arruolamento di
dieci reclute, ma anche di nove soldati della riserva ogni mille abitanti. Dovunque
venivano scagliati anatemi contro Napoleone e a Mosca non si udiva parlare d'altro che
della guerra imminente. Per i Rostov tutto l'interesse di quei preparativi di guerra si
concentrava solo sul fatto che Nikolaj non voleva restare a Mosca a nessun costo e
aspettava soltanto la fine del congedo di Denisov per partire insieme a lui, dopo le feste,
alla volta del reggimento. L'imminente partenza non solo non gli impediva di divertirsi,
anzi, ve lo incitava più che mai. Passava la maggior parte del tempo fuori casa, dedito a
pranzi, ricevimenti e balli.



XI



       Tre giorni dopo Natale Nikolaj pranzò a casa, cosa che negli ultimi tempi gli
accadeva di rado. Era il pranzo ufficiale d'addio, poiché lui e Denisov sarebbero partiti per

                                                                                          392
www.writingshome.com
                                Lev Nicolaevic Tolstoj – Guerra e pace


il reggimento dopo l'Epifania. A pranzo c'erano una ventina di persone, fra cui Dolochov e
Denisov.

       Mai in casa Rostov quel clima d'amore, quell'atmosfera piena di incantesimo
amoroso si erano sentiti con tanta intensità come in quei giorni di festa. «Afferra gli istanti
di felicità, forzati ad amare, innamorati anche tu! Di vero al mondo c'è questo soltanto;
tutto il resto non sono che sciocchezze. E noi qui ci occupiamo solo di questo,» diceva
quell'atmosfera.

       Come sempre, Nikolaj era rincasato poco prima del pranzo, dopo aver sfiancato due
pariglie di cavalli e non essere tuttavia riuscito a recarsi in tutti i posti dove sarebbe
dovuto andare e dove lo avevano invitato. Non appena entrò, percepì la tensione
dell'atmosfera amorosa che regnava nella casa, ma, oltre a questo si accorse di uno strano
imbarazzo che regnava fra alcuni componenti del gruppo. Sonja, Dolochov, la vecchia
contessa e, in parte, anche Nataša, apparivano più agitati degli altri. Nikolaj comprese che
prima del pranzo qualcosa doveva essere accaduto fra Son'ja e Dolochov, e con la
delicatezza di sentimenti che gli era propria, durante il pranzo fu molto affettuoso e cauto
nel rivolgersi a entrambi. Quella stessa sera doveva esserci uno di quei balli da Jogel, che
egli dava in occasione delle feste per i suoi allievi ed allieve.

       «Nikolen'ka, verrai anche tu da Jogel? Ti prego, vieni,» gli disse Nataša, «lui ha
insistito perché tu ci venga. Anche Vasilij Dmitriè (cioè Denisov) ci viene.»

       «Dove non andvei pev ovdine della contessa!» disse Denisov che in casa Rostov si
era scherzosamente assunto il ruolo di cavalier servente di Nataša. «Sono pvonto a ballave
anche il pas de châle.»

       «Se farò in tempo! Ho promesso di andare dagli Archarov; c'è un ricevimento in
casa loro,» rispose Nikolaj. «E tu?...» si rivolse poi a Dolochov. Ma appena ebbe posta
quella domanda, si accorse che non avrebbe dovuto farlo.

       «Sì, può darsi...» rispose Dolochov in tono freddo e irritato, dopo aver lanciato
un'occhiata a Sonja; e, accigliatosi, guardò Nikolaj con la stessa espressione con la quale
aveva guardato Pierre al pranzo del Club.

       «Qualcosa c'è,» pensò Nikolaj, ed ebbe ancora una conferma a quella supposizione
quando Dolochov subito dopo il pranzo se ne andò. Allora chiamò Nataša e le domandò
che cosa fosse accaduto.




                                                                                           393
www.writingshome.com
                               Lev Nicolaevic Tolstoj – Guerra e pace


       «Ti stavo appunto cercando,» disse Nataša, accorrendo verso di lui. «Io te lo dicevo,
ma tu non volevi crederci!» aggiunse con aria trionfante. «Dolochov ha chiesto la mano di
Sonja!»

       Per quanto poco si fosse occupato di Sonja in quel periodo nell'udire quelle parole
Nikolaj ebbe l'impressione che qualcosa s'infrangesse dentro di lui. Dolochov era un
ottimo partito e, sotto certi aspetti, perfino brillante per Sonja, che era orfana e senza dote.
Dal punto di vista della vecchia contessa e del mondo sarebbe stato un errore opporre un
rifiuto. Perciò il primo moto di Nikolaj, all'udire quella notizia, fu un sentimento
d'irritazione contro Sonja. Si preparava a dire: «Benissimo! È chiaro che bisogna
dimenticare le promesse infantili e accettare la proposta,» ma non fece in tempo a parlare...

       «Figurati che lei ha rifiutato, ha rifiutato assolutamente!» continuò Nataša. «Ha
detto che ama un altro,» soggiunse, dopo una pausa.

       «Sì, la mia Sonja non poteva agire diversamente!» pensò Nikolaj.

       «Per quanto la mamma la pregasse, lei ha rifiutato, e io so che non cambierà parere.
Lei quando ha detto una cosa...»

       «E la mamma ha insistito!» disse amaramente Nikolaj.

       «Sì,» rispose Nataša. «Non ti arrabbiare, Nikolen'ka, ma io so che tu non la sposerai.
Io lo so; Dio solo sa perché, ma io ne sono sicura.»

       «Ma no, questo non lo sai affatto,» disse Nikolaj, «ma io devo parlare con lei.»
«Sonja... Sonja è un incanto,» soggiunse con un sorriso.

       «Sì, è un vero tesoro! Adesso te la mando.» E Nataša, dopo aver dato un bacio al
fratello, scappò via.

       Un minuto dopo entrò Sonja, spaurita, smarrita, con un'aria colpevole. Nikolaj le si
fece accosto e le baciò la mano. Era la prima volta dopo il suo arrivo che parlavano a tu per
tu e del loro amore.

       «Sophie,» disse Nikolaj, dapprima timido e poi in tono sempre più franco,
«intendete davvero rinunciare a un partito brillante e vantaggioso... lui è un uomo
eccellente, nobile... è un mio amico...»

       Sonja lo interruppe.

       «Ho già rifiutato,» disse in fretta.

                                                                                            394
www.writingshome.com
                               Lev Nicolaevic Tolstoj – Guerra e pace


       «Se voi rinunciate per me, ho paura che su me...»

       Sonja lo interruppe di nuovo. Lo guardava con uno sguardo supplichevole e
spaventato.

       «Nicolas, non ditemi questo,» disse.

       «No, devo. Forse è suffisance da parte mia, ma in ogni caso è meglio parlare. Se voi
rifiutate per me, io vi debbo dire tutta la verità. Io vi amo, credo, più di ogni...»

       «E questo mi basta,» disse Sonja avvampando.

       «No, ma io mi sono innamorato mille volte e continuerò a innamorarmi sebbene
non abbia per nessuna il sentimento di amicizia, di fiducia, d'amore che ho per voi. E poi
sono giovane. Maman non vuole. Insomma, io non vi posso promettere nulla. E vi prego di
riflettere sulla proposta di Dolochov,» disse, pronunciando con uno sforzo il cognome
dell'amico.

       «Non ditemi questo. Io non voglio nulla. Io vi amo come un fratello e vi amerò
sempre e non ho bisogno d'altro.»

       «Voi siete un angelo, io non vi merito, e ho solo paura d'ingannarvi.» E Nikolaj le
baciò ancora una volta la mano.



XII



       Da Jogel si svolgevano i più allegri balli di Mosca. Lo dicevano le mamme,
impegnate a guardare le loro adolescentes che facevano i pas imparati da poco; e lo dicevano
gli stessi adolescents e le adolescentes, che ballavano fino a crollare per la stanchezza; lo
dicevano le ragazze fatte e i giovanotti che si recavano a quei balli con un'aria di
degnazione e invece vi si divertivano più che in ogni altro posto. Proprio quell'anno a quei
balli erano stati conclusi due matrimoni. Le due graziose piincipessine Gorèakov avevano
trovato qui i giovani ai quali si erano fidanzate e che avevano poi sposato, rendendo così
quei balli ancora più famosi. Di speciale, in quei balli, c'era il fatto che mancavano un
padrone e una padrona di casa. C'era, svolazzante come una piuma, strisciante il piede
secondo tutte le regole, il bonario Jogel che riceveva fior di denari per le lezioni impartite
ai suoi invitati. Inoltre, qui conveniva solo chi intendeva ballare e divertirsi come lo
vogliono le ragazze di tredici e quattordici anni che per la prima volta indossano un abito
                                                                                          395
www.writingshome.com
                               Lev Nicolaevic Tolstoj – Guerra e pace


lungo. Tutte, salvo rare eccezioni, erano o figuravano graziose, tanto brillavano i loro occhi
e tanto entusiasta era il loro sorriso. Certe volte le allieve migliori ballavano perfino il pas
de châle, e fra queste la migliore era Nataša, che si distingueva per la sua grazia; ma a
quest'ultimo ballo danzarono soltanto écossaises, anglaises, e la mazurca, che proprio allora
era venuta di moda. Jogel aveva preso in affitto il salone di casa Bezuchov e il ballo, per
generale consenso, riuscì molto bene. C'erano molte ragazze graziose, e le Rostov erano fra
le più belle. Entrambe apparivano particolarmente felici e allegre. Quella sera Sonja,
orgogliosa della domanda di matrimonio di Dolochov, del proprio rifiuto e della
spiegazione che aveva avuto con Nikolaj, già a casa aveva cominciato a far giravolte
impedendo alla cameriera di finir di pettinare le sue trecce, e adesso appariva raggiante di
impetuosa esultanza.

       Nataša, non meno fiera di indossare per la prima volta un abito lungo e di
partecipare a un vero ballo, era ancora più felice. Tutt'e due erano vestite di mussola
bianca con nastri rosa.

       Nataša si era innamorata dal momento in cui aveva messo piede nella sala. Non era
innamorata di nessuno in particolare, ma di tutti. Nell'attimo in cui guardava qualcuno, se
ne sentiva innamorata.

       «Ah, che bello!» diceva di continuo, correndo accanto a Sonja.

       Nikolaj e Denisov passeggiavano per le sale osservando con aria affettuosa e
protettrice quelli che ballavano.

       «Com'è adovabile! Diventevà una bellezza,» disse Denisov.

       «Chi?»

       «La contessina Nataša,» rispose Denisov. «E come balla! Che gvazia!» aggiunse
dopo una pausa.

       «Ma di chi stai parlando?»

       «Di tua sovella,» gridò Denisov, arrabbiandosi.

       Rostov sorrise.

       «Mon cher comte; vous êtes l'un des mes meilleurs écoliers, il faut que vous dansiez,» disse
il piccolo Jogel avvicinandosi a Nikolaj. «Voyez combien de jolies demoiselles.» Con la stessa
esortazione si rivolse a Denisov, che era anch'esso un suo vecchio allievo.


                                                                                               396
www.writingshome.com
                              Lev Nicolaevic Tolstoj – Guerra e pace


      «Non, mon chev, je fevait tapissevie,» rispose Denisov. «Non vi vicovdate fovse come
pvofittavo male delle vostve lezioni?»

      «Oh no!» disse Jogel per consolarlo. «Eravate poco attento, ma avevate attitudine; sì,
avevate attitudine.»

      Incominciarono a suonare la mazurca, il ballo che da poco era in voga. Nikolaj non
poté dire di no a Jogel e invitò Sonja. Denisov sedette accanto alle vecchie signore e,
battendo il tempo con un gomito appoggiato alla sciabola, prese a raccontare qualcosa di
buffo facendole ridere, mentre le signore non desistevano dal guardare la gioventù
impegnata nel ballo. La prima coppia era formata dal maestro e da Nataša, che era
l'orgoglio e la migliore allieva di Jogel. Muovendo morbidamente i suoi piccoli piedi
calzati negli scarpini, Jogel s'involò per primo nella sala insieme con Nataša, che era
intimidita ma eseguiva i suoi pas con gran cura. Denisov non le toglieva gli occhi di dosso
e con la sciabola batteva il tempo, mentre la sua espressione diceva chiaramente che'egli
non ballava solo perché non voleva, non perché non poteva. A metà della figura chiamò
Nikolaj che gli passava accanto.

      «Non è pvopvio così,» disse. «Questa è la mazuvca polacca, no? Pevò balla
magnificamente.»

      Sapendo che Denisov in Polonia era diventato addirittura famoso per la sua
maestria nel ballare la mazurca polacca, Nikolaj corse da Nataša:

      «Va' a sceglierti Denisov come cavaliere. Sapessi come balla! Un prodigio!» disse.

      Quando venne di nuovo il turno di Nataša, ella si alzò, e muovendo rapidamente le
sue scarpine adorne di nastri, sola e un poco timida attraversò la sala di corsa, fino
all'angolo dove stava seduto Denisov. Vedeva che tutti la guardavano e aspettavano.
Nikolaj si accorse che Denisov e Nataša discutevano sorridendo e che Denisov diceva di
no, ma sorrideva felice. Accorse.

      «Ve ne prego, Vasilij Dmitriè,» diceva Nataša, «venite, vi prego.»

      «Ma pevché? Dispensatemi, contessina,» diceva Denisov.

      «Suvvia, basta, Vasja,» disse Nikolaj.

      «Mi si fanno le moine come se fossi un micio,» rispose scherzosamente Denisov.

      «Canterò per voi una serata intera,» disse Nataša.


                                                                                        397
www.writingshome.com
                                Lev Nicolaevic Tolstoj – Guerra e pace


       «Questa maga favà di me tutto quello che vuole!» disse Denisov e si sfibbiò la
sciabola.

       Uscì di tra le sedie, prese saldamente per mano la sua dama, sollevò il capo e scostò
una gamba in attesa della battuta. Solo a cavallo e mentre ballava la mazurca la bassa
statura di Denisov non si notava, ed egli sembrava davvero aitante come egli dentro di sé
sentiva di essere. Attesa la battuta, lanciò di sottecchi uno sguardo trionfante e scherzoso
alla sua dama; batté inaspettatamente un piede; poi, come una palla, rimbalzò
elasticamente sul pavimento e volò via lungo il cerchio dei presenti trascinando con sé la
sua dama. Attraversò volando metà della sala su un piede solo come se non scorgesse le
sedie che aveva davanti e puntasse proprio contro di esse; ma di colpo, dopo aver battuto
gli speroni, divaricò le gambe, poi si fermò sui tacchi, rimase così per un istante, con un
fragore di speroni batté i piedi in uno stesso punto, rapidamente si rigirò, e percuotendo il
piede destro con il sinistro, volò di nuovo lungo il cerchio. Nataša ad ogni momento
intuiva ciò che lui aveva intenzione di fare, e senza nemmeno rendersi conto come,
abbandonandosi a lui, lo seguiva. Ora egli la faceva roteare sulla mano destra, ora sulla
sinistra; ora, lasciandosi cadere in ginocchio, la faceva girare intorno a sé, poi di nuovo si
rialzava e si lanciava avanti precipitosamente, come se avesse voluto attraversare di corsa
tutto il salone senza riprender fiato. Ora si fermava da capo all'improvviso, e da capo,
inaspettatamente, tornava a inginocchiarsi. Quando, dopo aver fatto bravamente girare la
sua dama davanti al posto di lei, batté gli speroni e le fece una riverenza, Nataša non gli
fece nemmeno la riverenza di risposta. Fissò sconcertata gli occhi su di lui, e sorrise come
se non lo riconoscesse.

       «Ma questo che cos'è?» mormorò.

       Sebbene Jogel non considerasse quella mazurca come quella vera, tutti furono
ammirati della maestria di Denisov; cominciarono a invitarlo senza lasciargli un attimo di
tregua, e i vecchi, sorridendo, si misero a discorrere della Polonia e del buon tempo antico.
Con la faccia arrossata dalla mazurca, Denisov sedette vicino a Nataša tergendosi col
fazzoletto, e per tutto il ballo non si allontanò più da lei.



XIII



       Nei due giorni successivi al ballo, Dolochov non si fece vedere e Rostov non lo
trovò in casa; il terzo giorno ricevette un suo biglietto.

                                                                                          398
www.writingshome.com
                                Lev Nicolaevic Tolstoj – Guerra e pace


       «Dato che non intendo più frequentare casa vostra per i motivi che sai e parto per il
reggimento, stasera do un piccolo banchetto di addio in onore dei miei amici. Ti aspetto
all'Albergo d'Inghilterra.»

       Il giorno indicato, dopo le nove, dal teatro dov'era stato insieme con i suoi e con
Denisov, Rostov si recò all'Albergo d'Inghilterra. Venne subito accompagnato nella
migliore sala dell'albergo, che Dolochov aveva affittata per tutta la notte. Una ventina di
persone si affollavano intorno a una tavola davanti alla quale sedeva fra due candele
Dolochov. Sulla tavola c'era del denaro in biglietti e monete d'oro, e Dolochov teneva
banco. Dopo la domanda di matrimonio a Sonja e il rifiuto di lei, Nikolaj non s'era più
incontrato con lui e provava un certo impaccio al pensiero di rivederlo.

       Lo sguardo chiaro e gelido di Dolochov accolse Rostov quando egli era ancora sulla
porta, come se Dolochov lo aspettasse da un pezzo.

       «Non ci vediamo da molto tempo,» disse; «grazie di esser venuto. Mentre finisco di
dar le carte verrà Iljuška con il coro.»

       «Sono passato da casa tua,» disse Rostov, arrossendo.

       Dolochov non gli rispose.

       «Puoi puntare,» disse.

       In quel momento Rostov si ricordò della strana conversazione avuta una volta con
Dolochov. «Soltanto gli stupidi giocano affidandosi alla fortuna,» aveva detto allora
Dolochov.

       «O forse hai paura di giocare con me?» disse adesso Dolochov, come se avesse
intuito il pensiero di Nikolaj, e sorrise.

       Nel suo sorriso Rostov lesse lo stesso stato d'animo in cui egli si era trovato durante
il pranzo al Club e in genere nei periodi in cui, come annoiato dalla vita d'ogni giorno, egli
provava la necessità di uscirne con qualche azione strana, per lo più crudele.

       Rostov si sentì a disagio; nella sua mente cercava, senza trovarla, una battuta
scherzosa con la quale rispondere alle parole di Dolochov. Ma prima che vi riuscisse,
Dolochov, guardandolo dritto in faccia, gli disse lentamente e scandendo le parole, in
modo che tutti potessero udirlo:

       «Ti ricordi, una volta abbiamo parlato del gioco.... Soltanto gli stupidi giocano
fidando nella fortuna; sul sicuro si deve giocare, e io voglio provare.»
                                                                                          399
www.writingshome.com
                               Lev Nicolaevic Tolstoj – Guerra e pace


       «Provare la fortuna o a colpo sicuro?» pensò Rostov.

       «Ma forse è meglio che tu non giochi,» aggiunse Dolochov, e facendo schioccare il
mazzo dal quale aveva strappato l'involucro, aggiunse ancora: «Banco, signori!»

       E Dolochov, dopo aver spostato davanti a sé i denari, si preparò a tener banco.
Rostov gli sedette accanto, e da principio non giocò. Dolochov ogni tanto gli gettava
un'occhiata.

       «Perché non giochi?» disse.

       Stranamente, Nikolaj si sentì spinto a prendere una carta, a puntare una posta
insignificante, pur di entrare nel gioco.

       «Non ho denari con me,» disse Rostov.

       «Ti faccio, credito!»

       Rostov puntò cinque rubli su un'altra carta e perse; ne puntò altri cinque e perse di
nuovo. Dolochov lo «ammazzò», ossia vinse dieci carte di seguito a Rostov.

       «Signori,» disse Dolochov, dopo aver tenuto banco per un certo tempo, «vi prego di
posare i denari sulle carte, altrimenti potrei sbagliarmi nel contare.»

       Uno dei giocatori disse che sperava ci si potesse fidare di lui.

       «Certo che ci si può fidare, ma ho paura di confondermi; vi prego dunque di posare
i soldi sulle carte,» rispose Dolochov. «Tu non aver timore per i soldi, poi faremo i conti fra
noi,» aggiunse, rivolto a Rostov.

       Il gioco continuò; un cameriere serviva champagne senza interruzione.

       Tutte le puntate di Rostov andavano male e a suo carico erano già segnati ottocento
rubli. Stava per segnare su una sola carta ottocento rubli, ma poi ci ripensò e, mentre il
cameriere gli serviva lo champagne, fece la solita puntata di venti rubli.

       «Lascia così,» disse Dolochov, quantunque sembrasse non guardare Rostov. «Ti
rifarai prima. Con gli altri perdo e con te vinco. O hai paura di me?» aggiunse.

       Rostov gli diede retta; lasciò gli ottocento rubli che aveva segnato e giocò il sette di
cuori con un angolo strappato, che aveva raccolto per terra. In seguito se ne ricordò assai
bene. Mise il sette di cuori dopo avervi scritto sopra ottocento in cifre tonde e dritte con un
gessetto rotto; tracannò il calice di champagne che gli era stato servito ed ora non era più

                                                                                           400
www.writingshome.com
                               Lev Nicolaevic Tolstoj – Guerra e pace


fresco, sorrise alle parole di Dolochov, e, aspettando un sette col cuore sospeso, prese a
guardare le mani di Dolochov che tenevano il mazzo. La vincita o la perdita di quel sette
di cuori voleva dire molto, per Rostov. La domenica della settimana precedente il conte
Ilja Andrejè aveva dato al figlio duemila rubli, e sebbene evitasse sempre di parlare di
difficoltà economiche, gli aveva detto che quei soldi erano gli ultimi fino a maggio, e che
perciò lo pregava di essere, per quella volta, un po' meno scialacquatore. Nikolaj aveva
risposto che per lui quella somma era perfino troppo, e che gli dava la sua parola d'onore
di non aver più bisogno di denari fino a primavera. Adesso di questi soldi restavano
milleduecento rubli. Dunque, quel sette di cuori non solo poteva fargli perdere
milleseicento rubli, ma l'avrebbe costretto a mancare alla parola data. Egli guardava col
cuore sospeso le mani di Dolochov e pensava: «Su, presto, dammi questa carta e io prendo
il mio berretto, me ne vado a casa a cena con Denisov, Nataša e Sonja, e non prenderò mai
più nelle mani una sola carta.» In quell'istante la sua vita domestica - gli scherzi con Petja,
le conversazioni con Sonja, i duetti con Nataša, la partita a piquet col padre e perfino il suo
letto tranquillo nella casa di via Povarskaja - gli apparivano davanti agli occhi con tanta
evidenza, tanta chiarezza e tanto fascino, da sembrare che tutto ciò appartenesse a una
felicità da tempo trascorsa, perduta e mai abbastanza apprezzata. Egli non poteva
ammettere che uno stupido caso, facendo sì che il sette si posasse a destra invece che a
sinistra, potesse privarlo di quella felicità che ora vedeva in modo nuovo, illuminata di
una nuova luce, e precipitarlo nell'abisso di un'infelicità indefinibile, mai provata fino
allora. Ciò non poteva accadere, e tuttavia aspettava col cuore sospeso il movimento delle
mani di Dolochov. Queste mani rossicce dalle ossa forti, con i peli che spuntavano di sotto
la camicia, posarono il mazzo di carte, poi afferrarono il bicchiere che gli veniva offerto e
la pipa.

       «Non hai paura, dunque, a giocare con me?» ripeté Dolochov; e come se volesse
raccontare una storia divertente, posò le carte, si rovesciò sulla spalliera della sedia e prese
a raccontare lentamente con un sorriso:

       » Sì, signori, mi hanno detto che a Mosca corre voce che io sia un baro; perciò vi
consiglio di essere più prudenti con me.»

       «Suvvia, da' le carte!» disse Rostov.

       «Ah, queste comari moscovite!» esclamò Dolochov, e riprese le carte con un sorriso.

       «Aaah!» A Rostov per poco non sfuggì un grido, mentre si portava le mani ai
capelli. Il sette che gli era necessario era sopra, la prima carta del mazzo. Aveva perduto
più di quanto, potesse pagare.

                                                                                            401
www.writingshome.com
                                 Lev Nicolaevic Tolstoj – Guerra e pace


      «Ma non disperarti,» disse Dolochov gettando uno sguardo di sfuggita a Rostov, e
continuò a mischiare le carte.



XIV



      Un'ora e mezzo più tardi la maggior parte dei giocatori prendeva alla leggera il
proprio gioco.

      Tutto il gioco si era concentrato sul solo Rostov. Ora, a suo carico, non erano più
segnati milleseicento rubli, ma una lunga colonna di cifre, di cui lui aveva tenuto il conto
preciso fino a diecimila, e che ora, egli pensava confusamente, doveva aggirarsi almeno
sulle quindicimila. In realtà la nota superava già i ventimila rubli. Dolochov ormai non
ascoltava più nessuno e non raccontava storie; seguiva ogni movimento delle mani di
Rostov e di tanto in tanto dava un'occhiata di sfuggita al suo conto con lui. Aveva deciso
di protrarre il gioco finché quella nota fosse salita fino a quarantatremila. Aveva scelto
questo numero, perché a quarantatré si arrivava sommando gli anni di Sonja ai suoi.
Rostov, con la testa appoggiata sulle due mani, sedeva davanti alla tavola scarabocchiata,
chiazzata di vino, ingombra di carte. Un'unica, tormentosa impressione non lo
abbandonava: quelle mani rossicce dalle ossa forti, con i peli che spuntavano di sotto la
camicia; quelle mani che lui amava e odiava, lo tenevano in loro potere.

      «Seicento rubli, asso, raddoppio, nove... impossibile rifarsi!... Ah, come starei bene a
casa mia... Fante, pareggio... No, non può essere!... Che ragione ha, lui, per farmi
questo?...» pensava e ricordava Rostov. Talvolta avrebbe voluto fare una puntata forte, ma
Dolochov rifiutava di giocarla ed era lui stesso a stabilire la posta. Nikolaj gli si
sottometteva, e ora pregava Dio come l'aveva pregato sul campo di battaglia al ponte di
Amstetten; ora immaginava che la prima carta gli fosse capitata fra le mani, nel mucchio di
carte piegate buttate sotto la tavola, sarebbe stata quella che l'avrebbe salvato; ora contava
quanti cordoncini c'erano sulla sua giubba e cercava di puntare una cifra pari a tutta la
perdita su una carta che avesse lo stesso numero di punti; ora si voltava a guardare gli altri
giocatori in cerca d'aiuto; ora scrutava il viso di Dolochov, che ora appariva gelido, e si
sforzava di capire ciò che avveniva dentro di lui.

      «Eppure lo sa che cosa significa per me, questa perdita. Perché dovrebbe desiderare
la mia rovina? Lui mi era amico. E io gli volevo bene... Ma lui non ne ha colpa; che cosa
può farci se la fortuna è dalla sua parte? E nemmeno io ne ho colpa,» ripeteva a se stesso.

                                                                                          402
www.writingshome.com
                              Lev Nicolaevic Tolstoj – Guerra e pace


«Io non ho fatto nulla di male. Ho forse ammazzato, usato un torto a qualcuno, desiderato
il male? E perché, allora questa tremenda sfortuna? E quando è cominciata? Poco fa mi
sono avvicinato a questo tavolo sperando di vincere cento rubli, di comperare quella
scatoletta a maman per il suo onomastico e poi andare a casa. Ero così felice, così libero,
così allegro! Allora non capivo quanto fossi felice! Ma quando è finito tutto ed è
cominciata questa nuova, quest'orribile situazione? Da che cosa è stato segnato questo
cambiamento? Ho continuato a starmene seduto così, a questo posto, davanti a questo
tavolo, e a scegliere e posare carte e a guardare queste mani veloci, dalle ossa forti.
Quando è successo questo, dunque, e che cosa è successo? Io sono sano, sono forte, sono
sempre lo stesso e sempre allo stesso posto. No, non può essere; senza dubbio tutto questo
finirà in nulla.»

       Era rosso, tutto in sudore, sebbene nella stanza non facesse caldo. E la sua faccia
appariva stravolta e suscitava pietà, specie per la vana pretesa di apparire tranquillo.

       La somma arrivò alla cifra fatale di quarantatremila rubli. Rostov aveva già
preparato una carta che doveva raddoppiare la posta sui tremila rubli appena posti in
gioco, quando Dolochov batté il mazzo sul tavolo e lo mise da parte; poi prese il gesso e
con la sua scrittura nitida e forte (spezzò perfino il gessetto) cominciò a fare il totale del
debito di Rostov.

       «A cena, è ora di cenare! Ecco gli zigani!»

       In effetti, certe nere figure stavano entrando dal freddo della strada e parlavano col
loro accento di zingari. Nikolaj comprese che tutto era finito.

       «Allora, non giochi più? E io che avevo preparato una carta magnifica!» disse con
simulata indifferenza, come se più di ogni altra cosa lo interessasse il gioco come semplice
divertimento.

       «Tutto è finito, sono rovinato!» pensava. «Adesso una pallottola in fronte: è tutto
quello che mi resta da fare.» Ma nello stesso tempo disse con voce allegra:

       «Suvvia, ancora una carta.»

       «Bene,» rispose Dolochov che aveva terminato di fare il totale, «bene! Sono in gioco
ventun rubli,» disse, mostrando la cifra ventuno che eccedeva il conto tondo di
quarantatremila rubli; poi, preso il mazzo, si accinse a dare le carte. Rostov raddrizzò
docilmente l'angolo piegato della carta e, invece dei seimila rubli che aveva preparato,
scrisse ventuno.

                                                                                           403
www.writingshome.com
                                Lev Nicolaevic Tolstoj – Guerra e pace


       «Per me fa lo stesso,» disse; «a me interessa soltanto sapere se tu vincerai o mi darai
questo dieci.»

       Dolochov si mise a distribuir le carte con aria compunta. Ah, in quel momento
Rostov odiava quelle mani rossicce dalle dita corte, dai peli che si scorgevano di sotto la
camicia, e che lo tenevano in loro potere... Il dieci toccò a lui.

       «Mi dovete quarantatremila rubli, conte,» disse Dolochov e, stiracchiandosi, si alzò
dal tavolo. «Ci si stanca a star seduti per tanto tempo,» disse.

       «Sì, anch'io sono stanco,» disse Rostov.

       Dolochov, quasi per ricordargli che per lui non era il caso di scherzare, lo
interruppe:

       «Quando siete disposto a versare il denaro, conte?»

       Rostov arrossì, poi chiamò Dolochov in un'altra stanza.

       «Io non posso pagare tutto così, in una volta; ti darò una cambiale,» disse.

       «Senti, Rostov,» disse Dolochov con il suo sorriso luminoso, guardando negli occhi
Nikolaj; «tu lo conosci, vero, il proverbio? "Fortunato in amore, sfortunato al gioco." Tua
cugina è innamorata di te, lo so.»

       «È spaventoso sentirsi così, in balia di quest'uomo,» pensava Rostov. Egli sapeva
bene quale colpo sarebbe stato per suo padre, per sua madre l'annuncio di quella perdita
al gioco; e parimenti capiva quale felicità sarebbe stata potersi liberare di tutto questo;
Dolochov avrebbe potuto liberarlo da quella vergogna e da quell'angoscia, egli se ne
rendeva conto; e invece eccolo giocare con lui come il gatto gioca col topo.

       «Tua cugina...» cominciò Dolochov; ma Nikolaj lo interruppe.

       «Mia cugina non c'entra affatto, ed è inutile che parliamo di lei!» gridò furibondo.

       «Allora quando pagherai?» domandò Dolochov.

       «Domani,» rispose Rostov. E uscì dalla stanza.



XV



                                                                                          404
www.writingshome.com
                               Lev Nicolaevic Tolstoj – Guerra e pace


       Dire «domani» e mantenere un tono decoroso non era stato difficile; ma tornare a
casa, solo, vedere le sorelle, il fratello, la madre, il padre; confessare tutto e chiedere quel
denaro al quale non aveva diritto dopo la parola d'onore che aveva dato, questo era
terribile.

       A casa nessuno dormiva ancora. La gioventù di casa Rostov, di ritorno dal teatro,
aveva cenato ed ora era raccolta intorno al clavicembalo. Non appena Nikolaj entrò nella
sala, fu avvolto dalla ben nota atmosfera di poesia e d'amore che quell'inverno regnava in
casa loro, e che adesso, dopo la domanda di matrimonio di Dolochov e il ballo da Jogel,
sembrava essersi fatta più intensa, come l'aria prima d'un temporale, e incombere su Sonja
e su Nataša. Sonja e Nataša, vestite degli abiti azzurri coi quali erano state a teatro, felici,
graziose e consapevoli di esserlo, erano in piedi, e sorridevano davanti al clavicembalo.
Vera era in salotto e giocava a scacchi con Šinšin. La vecchia contessa, in attesa del figlio e
del marito, stava facendo un solitario insieme con una vecchia nobildonna che abitava in
casa loro. Denisov, con gli occhi scintillanti e i capelli in disordine, sedeva al clavicembalo
con una gamba piegata indietro e strimpellava con le sue dita corte; provava degli accordi,
e spalancando gli occhi cantava con la sua piccola voce rauca ma intonata una poesia, La
Maga, che lui stesso aveva composto e per la quale adesso era in cerca d'un motivo.



       Dimmi, maliavda, quale fovza

       ascosa mi attvae alle covde abbandonate;

       qual fuoco m'hai gettato dentvo il cuove,

       qual esultanza infusa nelle dita?



cantava con voce appassionata, facendo brillare i suoi neri occhi d'agata su una Nataša
felice e sbigottita.

       «Bellissimo! Stupendo!» gridava Nataša. «Ancora una strofa!» disse senza
accorgersi di Nikolaj.

       «Per loro tutto è come sempre,» pensava Nikolaj, gettando un'occhiata in salotto
dove scorse Vera e la madre in compagnia della vecchia dama.

       «Ah! Ecco Nikolen'ka.» E Nataša corse verso di lui.


                                                                                            405
www.writingshome.com
                               Lev Nicolaevic Tolstoj – Guerra e pace


       «Il papà è in casa?» domandò Nikolaj.

       «Come sono contenta che tu sia arrivato!» esclamò Nataša senza rispondergli. «Ci
stiamo divertendo tanto! Sai che Vasilij Dmitriè è rimasto ancora un giorno per me?»

       «No, il papà non è ancora arrivato,» disse Sonja.

       «Cocò, sei tornato? Vieni qui da me, caro,» disse la voce della contessa dal salotto.

       Nikolaj si avvicinò alla madre, le baciò la mano e, sedendosi in silenzio al suo
tavolo, prese a fissare le sue mani che distribuivano le carte. Dalla sala continuavano a
giungere l'eco di voci e risate allegre che esortavano Nataša.

       «E va bene, va bene,» si mise a gridare Denisov, «adesso non potete più vifiutave,
tocca a voi di cantave la barcarolle; ve ne pvego.»

       La contessa si volse a guardare il suo figliolo così taciturno.

       «Che cos'hai?» domandò.

       «Niente, niente,» rispose Nikolaj come se già fosse stanco di quella domanda
sempre eguale. «Papà tornerà presto?»

       «Credo di sì...»

       «Per loro è tutto come sempre. Loro non sanno nulla! E io, invece, dove andrò a
ficcarmi?» pensava Nikolaj; tornò nella sala del clavicembalo.

       Ora al clavicembalo sedeva Sonja, e suonava il preludio della barcarola, che a
Denisov piaceva in modo particolare. Nataša si preparava a cantare, mentre Denisov la
guardava con occhi estatici.

       Nikolaj si mise a camminare avanti e indietro per la stanza.

       «Che gusto c'è a farla cantare?» pensava Nikolaj. «Che cosa può cantare, lei? Non c'è
proprio nulla di divertente, in questo!» pensava Nikolaj.

       Sonja suonò il primo accordo del preludio.

       «Dio mio, sono un uomo rovinato, un uomo disonorato. Spararmi una pallottola in
fronte è l'unica cosa che mi resta da fare; altro che cantare,» pensava Nikolaj.
«Andarmene? Ma dove? Tant'è, che cantino pure!»



                                                                                           406
www.writingshome.com
                               Lev Nicolaevic Tolstoj – Guerra e pace


       Nikolaj continuava a camminare avanti e indietro per la stanza, con aria cupa.
Sbirciava Denisov e le ragazze, ma evitava il loro sguardo.

       «Nikolen'ka, che avete?» domandava lo sguardo di Sonja rivolto verso di lui. Lei
aveva compreso subito che gli era accaduto qualcosa.

       Nikolaj si volse dall'altra parte. Anche Nataša, con la sua sensibilità, aveva
percepito all'istante lo stato d'animo del fratello. Se n'era accorta; ma in quel momento si
sentiva così allegra, era così lontana dal dolore, dalla tristezza, dai rimproveri, che, come
sovente accade ai giovani, ingannava di proposito se stessa. Una voce dentro di sé le
diceva: «No, adesso sono troppo contenta per sciupare la mia allegria con la compassione
per il dolore altrui. No, certamente mi sbaglio: anche lui dev'essere contento come lo sono
io.»

       «Avanti, Sonja,» disse, e si portò al centro della stanza dove, secondo lei, la
résonnance era migliore. Sollevò il capo, lasciò pendere le braccia senza vita, come fanno le
ballerine, con un movimento deciso Nataša si sollevò in punta di piedi, fece alcuni passi in
mezzo alla sala e si fermò.

       «Eccomi qua, ecco come sono fatta, io!» sembrava voler dire, rispondendo allo
sguardo estatico di Denisov che non l'abbandonava con gli occhi.

       «Ma cos'ha per essere così contenta?» pensava Nikolaj, guardando la sorella. «E
come fa a non stancarsi e a non vergognarsi?»

       Nataša prese la prima nota, la sua gola si dilatò, il petto le si sollevò, gli occhi
assunsero un'espressione seria. Ella in quel momento non pensava a nulla e a nessuno e
dalla sua bocca atteggiata a un sorriso fluivano le note: quelle note che chiunque può
produrre con le stesse pause e gli stessi intervalli, ma che mille volte vi lasciano freddi e la
millesima prima inaspettatamente vi fanno piangere e fremere d'emozione.

       Per la prima volta Nataša aveva preso a cantare seriamente durante quell'inverno, e
questo soprattutto perché Denisov era entusiasta del suo canto. Adesso non cantava più
come una bambina; nel suo canto non si notava più quel comico sforzo puerile di essere
diligente; tuttavia non cantava ancora bene, a quanto dicevano tutti gli intenditori che
l'avevano ascoltata. «Non è una voce educata, ma è bellissima: bisogna coltivarla,»
dicevano tutti. Ma di solito lo dicevano dopo qualche tempo che lei aveva smesso di
cantare. Quando questa voce non educata risuonava ancora, con le sue aspirazioni
difettose e i suoi passaggi forzati, perfino gli intenditori tacevano e si limitavano a godere
quella voce non educata col solo desiderio di continuare ad ascoltarla. Nella sua voce c'era

                                                                                            407
www.writingshome.com
                                Lev Nicolaevic Tolstoj – Guerra e pace


una freschezza intatta e verginale, una inconsapevolezza delle proprie forze, una
morbidezza vellutata e ancora incolta, così fusi con le manchevolezze della sua tecnica
canora, che pareva non si potesse mutare alcunché in quella voce senza sciuparla.

          «E questo che cos'è?» pensò Nikolaj, ascoltando la voce di Nataša e sgranando gli
occhi. «Che cosa le è accaduto? Come canta oggi?» pensava. E, a un tratto, tutto l'universo
si concentrò per lui nell'attesa della nota, della frase successiva, e tutto al mondo gli
apparve diviso in tre tempi: Oh, mio crudele affetto... Uno, due, tre... uno, due... tre... Oh, mio
crudele affetto... Uno, due, tre... uno. «Ah, com'è sciocca la nostra vita!» pensava Nikolaj.
«Tutto: l'infelicità, i denari, Dolochov, l'ira, l'onore: sono tutte sciocchezze... ecco, invece,
ciò che è vero... Brava Nataša, coraggio, cara, colombella mia!... E adesso come prenderà
questo si? Ce l'ha fatta, grazie a Dio!» e, senza rendersi conto che anch'egli si metteva a
cantare per rinforzare quel si, prese l'accordo in terza di quella nota alta. «Dio mio! Com'è
bello! Possibile che sia riuscito anch'io a prenderla! Che gioia!» pensava.

          Ah, come aveva vibrato quella terza, e come s'era mosso ciò che vi era di migliore
nell'anima di Rostov. E questo qualcosa era indipendente da tutto al mondo, più alto di
tutto al mondo. Che importanza potevano avere le perdite al gioco, i Dolochov e le parole
d'onore!... Tutte stupidaggini! Si può uccidere, rubare ed essere felici lo stesso...



XVI



          Da molto tempo Nikolaj non aveva tratto tanto piacere dalla musica come quel
giorno. Ma non appena Nataša ebbe finito di cantare la sua barcarola, la realtà gli si
riaffacciò alla mente. Senza dire una parola uscì e scese nella sua camera. Un quarto d'ora
dopo, allegro e soddisfatto, il vecchio conte tornò dal Club. Nikolaj, che lo aveva udito
rientrare, andò da lui.

          «Ebbene, ti sei divertito?» domandò Il'ja Andrejè sorridendo al figlio con
un'espressione di gioiosa fierezza.

          Nikolaj avrebbe voluto rispondere di sì, ma non poté: per poco non scoppiò in
singhiozzi. Il conte stava accendendo la pipa e non si accorse dello stato d'animo di suo
figlio.




                                                                                               408
www.writingshome.com
                              Lev Nicolaevic Tolstoj – Guerra e pace


      «È inevitabile!» pensò Nikolaj per la prima e l'ultima volta. E, a un tratto, in un tono
noncurante che a lui stesso parve ignobile, nel tono col quale avrebbe potuto chiedere la
carrozza per andarsene in città, disse a suo padre:

      «Papà, sono venuto da voi per un affare. Stavo quasi per dimenticarmene. Mi
servono denari.»

      «Ma guarda un po'!» disse il padre, che era in un momento di particolare buon
umore. «Te l'ho detto che non ne abbiamo. Te ne occorre molto?»

      «Moltissimo,» rispose Nikolaj arrossendo, ma con un sorriso sciocco e indifferente
che per molto tempo dopo non riuscì a perdonarsi. «Ho perduto un poco al gioco... cioè
molto, anzi moltissimo: quarantatremila rubli.»

      «Cosa? Con chi?... Tu scherzi!» gridò il conte, mentre a un tratto il collo e la nuca gli
si coprivano di rossore, quel rossore apoplettico delle persone anziane.

      «Ho promesso di pagare domani» disse Nikolaj.

      «No, no!» esclamò il vecchio conte spalancando le braccia e lasciandosi cadere
impotente sul divano.

      «Che vuoi fare? Sono cose che capitano!» esclamò Nikolaj in tono disinvolto e
ardito, mentre in cuor suo si giudicava uno sciagurato, un miserabile che non avrebbe
potuto espiare il proprio delitto nemmeno a prezzo della vita. Avrebbe voluto baciare le
mani di suo padre, chiedergli perdono in ginocchio; e invece, in un tono trascurato e
perfino volgare, gli diceva che sono cose che capitano a tutti.

      Il conte Il'ja Andrejè, udendo le parole del figlio, chinò gli occhi e prese ad
affaccendarsi come se avesse cercato qualcosa.

      «Già già,» mormorò, «sarà difficile, temo, sarà difficile procurarseli... Già, a chi non
è capitato...» E il conte, dopo aver lanciato un'occhiata fugace a suo figlio, uscì dalla
stanza.

      Nikolaj era preparato a incontrare una resistenza, ma non si sarebbe mai aspettato
una reazione simile.

      «Papà! Pa... papà!» gli gridò Nikolaj alle spalle, singhiozzando, «perdonatemi!»
Afferrò una mano del padre, vi premette sopra le labbra e scoppiò a piangere.



                                                                                           409
www.writingshome.com
                               Lev Nicolaevic Tolstoj – Guerra e pace


       Mentre fra padre e figlio aveva luogo questa spiegazione, fra madre e figlia ne
avveniva una non meno importante. Nataša era corsa da sua madre tutta agitata.

       «Mamma!... Mamma!... Lui ha chiesto...»

       «Che cos'ha chiesto?»

       «Ha chiesto... ha chiesto la mia mano. Mamma! Mamma!» gridava.

       La vecchia contessa non credeva alle sue orecchie. Denisov aveva fatto una richiesta
di matrimonio. A chi? A quella minuscola ragazzina, a quella Nataša che da poco aveva
smesso di giocare con le bambole e ancora prendeva tanto di lezioni.

       «Nataša, smettila di dire sciocchezze!» disse la contessa, sperando ancora che si
trattasse di uno scherzo.

       «No, non sono sciocchezze! Sto parlando sul serio,» rispose Nataša indispettita.
«Sono venuta a chiedervi che cosa devo fare e voi mi dite che sono sciocchezze...»

       La contessa si strinse nelle spalle.

       «Se è vero che monsieur Denisov ti ha fatto una proposta di matrimonio, tu
rispondigli che è uno sciocco, ecco tutto.»

       «No, lui non è uno sciocco,» disse Nataša con aria offesa.

       «Allora si può sapere che cosa vuoi? Adesso siete tutte quante innamorate, voialtre.
Se sei innamorata, sposatelo e va con Dio!» disse la contessa, ridendo di un riso irritato.

       «No, mamma, io non sono innamorata di lui... no, non credo di esserne
innamorata.»

       «Bene, e allora diglielo.»

       «Mamma, perché vi siete arrabbiata? Non dovete arrabbiarvi, mamma, cara. Che
colpa ne ho io?»

       «No, tesoro, non sono in collera. Ma che vuol dire tutto ciò? Se vuoi, vado a
parlargli io,» disse la contessa, sorridendo.

       «No, vado io; però insegnatemi come si fa. Per voi è tutto facile,» aggiunse
rispondendo al sorriso della madre. «Ma se aveste visto come me l'ha detto! Io lo so che
non aveva intenzione di dirlo, che l'ha detto così, quasi senza accorgersene.»


                                                                                              410
www.writingshome.com
                                Lev Nicolaevic Tolstoj – Guerra e pace


       «Ad ogni modo bisogna rispondere di no.»

       «No, non bisogna. Mi fa tanta pena! È talmente caro...»

       «E va bene, allora accetta la sua proposta. È proprio tempo, per te, di prender
marito!» esclamò la madre, con stizza e ironia.

       «No, mamma, mi fa tanta pena, davvero. Non so come fare a dirglielo.»

       «Tu però non devi dir nulla, sarò io a parlargliene,» disse la contessa, indignata per
il fatto che Denisov avesse osato considerare la piccola Nataša alla stregua di una persona
adulta.

       «No, no, a nessun costo: faccio da me; voi starete ad ascoltare accanto alla porta.» E
Nataša attraversò di corsa il salotto e raggiunse la sala dove Denisov sedeva sempre sulla
stessa seggiola davanti al clavicembalo e si copriva il volto con le mani. Al rumore dei
passi leggeri di lei egli balzò in piedi.

       «Nathalie,» disse accostandolesi a rapidi passi, «decidete della mia sorte. Essa è nelle
vostre mani!»

       «Vasilij Dmitriè, ho tanta compassione di voi!... Voi siete così caro... ma non si
deve... questo... anche così io vi vorrò sempre bene.»

       Denisov si chinò sulla mano di lei ed ella udì dei suoni strani, che le erano
incomprensibili. Lo baciò sulla testa arruffata di capelli neri e ricciuti. In quel momento si
udì il fruscio frettoloso della veste della contessa. Questa si avvicinò.

       «Vasilij Dmitriè, io vi ringrazio per l'onore che ci fate,» disse la contessa con voce
turbata, che a Denisov tuttavia parve severa, «ma mia figlia è così giovane! Ed io credevo
che voi, come amico di mio figlio, vi sareste rivolto prima a me. In tal caso non mi avreste
messa nella necessità di rispondervi con un rifiuto.»

       «Contessa...» disse Denisov con gli occhi bassi e l'aria colpevole. Avrebbe voluto
aggiungere qualcosa, ma si confuse.

       Nataša non poteva sopportare di vederlo in uno stato così pietoso e cominciò a
singhiozzare forte.

       «Contessa, io sono in tovto vevso di voi,» proseguì Denisov con voce rotta, «ma
sappiate che io adovo a tal punto vostva figlia e tutta la vostva famiglia che davei due



                                                                                           411
www.writingshome.com
                               Lev Nicolaevic Tolstoj – Guerra e pace


vite...» Guardò la contessa, vide la sua espressione severa. «Ebbene, addio, contessa,»
disse. Le baciò la mano, e senza guardare Nataša uscì dalla stanza a passi rapidi e decisi.



       Il giorno dopo Rostov si congedò da Denisov che non voleva trattenersi un giorno
di più a Mosca. Per la sua partenza gli amici moscoviti organizzarono una serata in un
ritrovo di zigani, ed egli non ricordò poi come l'avessero adagiato su una slitta e come
avesse viaggiato nel corso delle prime tre tappe.

       Dopo la partenza di Denisov, in attesa del denaro che il vecchio conte non era in
grado di procurarsi in una volta sola, Nikolaj trascorse ancora due settimane a Mosca
senza uscire di casa e stando quasi sempre nelle stanze delle ragazze.

       Sonja era con lui più tenera e più devota di prima. Pareva volergli mostrare che
quella perdita al gioco era stata un atto eroico per il quale ella adesso lo amava ancor più
di prima; ma ora Nikolaj si considerava indegno di lei.

       In quei giorni riempì gli album delle ragazze di versi e di note; alla fine, dopo aver
mandato l'intera somma di quarantatremila rubli a Dolochov e averne avuto una ricevuta,
senza salutare nessuno dei suoi conoscenti, negli ultimi giorni di novembre partì per
raggiungere il reggimento che si trovava già in Polonia.



PARTE SECONDA




I



       Dopo la spiegazione con sua moglie, Pierre era partito per Pietroburgo. A Toržok,
alla stazione di posta, non c'erano cavalli, o forse il mastro di posta non voleva darli. Pierre
dovette aspettare. Si sdraiò senza spogliarsi su un divano di cuoio davanti a una tavola
rotonda, appoggiò su quella tavola i suoi grossi piedi calzati negli stivali da inverno e
prese a pensare.

       «Ordinate di portare le valige? Di farvi il letto? Di servirvi il tè?» domandò il
cameriere.
                                                                                            412
www.writingshome.com
                               Lev Nicolaevic Tolstoj – Guerra e pace


       Pierre non rispose, perché non aveva udito né visto nulla. Fin dalla stazione
precedente era immerso nei suoi pensieri, ed ora continuava a pensare sempre alla stessa
cosa: una cosa così importante che egli non prestava alcuna attenzione a ciò che gli
accadeva intorno. Non soltanto non lo interessava quando sarebbe arrivato a Pietroburgo,
o che in quella stazione ci fosse o non ci fosse per lui un posto per riposare, ma in
confronto ai pensieri che in quel momento lo occupavano, il fatto di dover passare in
quella stazione alcune ore o magari la vita intera, per lui non rivestiva alcuna importanza.

       Entrarono nella stanza, offrendo i loro servigi, il mastro di posta, sua moglie, il
cameriere, una vecchia che vendeva le pelletterie ricamate di Toržok. Pierre, senza
cambiare la sua posizione con i piedi sollevati li guardava attraverso gli occhiali e non
capiva di che cosa potessero aver bisogno e in che modo tutti costoro potessero vivere
senza aver dovuto risolvere i problemi che lo impegnavano. Egli era dominato da quei
pensieri fin dal giorno in cui, dopo il duello, era tornato da Sokol'niki e aveva trascorso la
prima tormentosa notte insonne; senonché ora, nell'isolamento del viaggio, essi si erano
impossessati di lui con particolare intensità. A qualunque cosa cominciasse a pensare,
sempre tornava agli stessi problemi che non poteva risolvere e non poteva cessare di porsi.
Era come se nella sua testa si fosse spanata quella vite essenziale sulla quale si reggeva
l'intera sua esistenza. La vite non entrava né usciva più di tanto, ma girava a vuoto, senza
far presa, sempre nello stesso foro, né egli poteva smettere di farla girare.

       Entrò il mastro di posta e umilmente pregò sua eccellenza di attendere ancora solo
un paio di orette, dopo di che, qualunque cosa fosse accaduta, lui avrebbe accordato i
cavalli destinati ai corrieri. Era palese che il mastro mentiva e voleva semplicemente
ottenere dei soldi in più dal viaggiatore.

       «È un male, questo, o un bene?» si domandava Pierre. «Per me è un bene, per un
altro viaggiatore un male; e per lui è inevitabile, perché non ha da mangiare. Ha detto che
un ufficiale l'ha picchiato per una cosa del genere. E l'ufficiale l'ha picchiato perché aveva
bisogno di viaggiare più in fretta. E io ho sparato su Dolochov, perché mi ritenevo offeso.
E Luigi XVI è stato giustiziato perché lo ritenevano un criminale, e un anno dopo hanno
ucciso quelli che l'avevano giustiziato, anche loro per qualche ragione. Che cosa è male?
Che cosa è bene? Che cosa bisogna amare, che cosa odiare? Per quale ragione dobbiamo
vivere? E io che cosa sono? Che cos'è la vita? Che cos'è la morte? Quale forza guida tutto?»
si domandava Pierre. E non trovava risposta ad alcuno di questi interrogativi, tranne una
sola illogica risposta, che per contro non rispondeva affatto a queste domande.

       «Morirai e tutto sarà finito,» diceva questa risposta.

                                                                                          413
www.writingshome.com
                               Lev Nicolaevic Tolstoj – Guerra e pace


       «Morirai e saprai tutto, o in ogni caso smetterai di porti delle domande.» Ma anche
la morte era terrificante.

       La venditrice di Toržok offriva con voce stridula la sua mercanzia insistendo in
particolare su certe pantofole di capretto. «Io ho centinaia di rubli che non so dove mettere
e lei se ne sta lì con indosso un pellicciotto tutto strappato e mi guarda intimidita,»
pensava Pierre. «E perché le servono questi soldi? Questi soldi possono forse aumentare di
un capello la sua felicità, la sua tranquillità? C'è forse qualcosa al mondo che può rendere
me e lei meno vulnerabili dal male e dalla morte? La morte che metterà fine a tutto e che
sopravverrà oggi o domani, ma sempre fra un istante in confronto all'eternità.» Di nuovo
stringeva la vite che non faceva presa e la vite continuava a girare a vuoto sempre nello
stesso punto.

       Il domestico gli porse il volume, intonso nella seconda metà, di un romanzo
epistolare di M.me de Souza. Si mise a leggere delle sofferenze e delle virtuose lotte di una
certa Amélie de Mansfeld. «E perché mai costei lottava contro il suo seduttore, dal
momento che lo amava?» pensava Pierre. «Dio non poteva istillare nella sua anima una
tendenza che fosse contraria alla sua volontà. La mia ex moglie non ha lottato e forse ha
avuto ragione. Nulla è stato trovato,» si diceva ancora Pierre. «Nulla è stato escogitato.
Possiamo sapere soltanto che non sappiamo nulla. E questo è il più alto grado della
sapienza umana.»

       Tutto in lui e intorno a lui gli appariva intricato, assurdo e ripugnante. Ma proprio
in questa repulsione verso tutto ciò che lo circondava Pierre trovava una sorta di irritante
piacere.

       «Oso pregare vostra eccellenza di stringersi un pochino... ecco, per questo signore,»
disse il mastro di posta entrando nella stanza e conducendo un altro viaggiatore rimasto
fermo per mancanza di cavalli.

       Il viaggiatore era un vecchio tarchiato, di forte ossatura, giallo e grinzoso, con
bianchi sopraccigli spioventi sugli occhi luccicanti, di un indefinito colore grigiastro.

       Pierre levò i piedi dalla tavola, si alzò e andò a coricarsi sul letto che era stato
preparato per lui, sbirciando di tanto in tanto il nuovo arrivato che, l'aria stanca e tetra, si
spogliava con l'aiuto di un domestico senza guardare Pierre. Quando rimase con indosso
un logoro pellicciotto di montone ricoperto di nanchino e con gli stivali di feltro sulle
gambe magre e ossute, il viaggiatore sedette sul divano, appoggiando allo schienale la sua
grande testa dagli zigomi sporgenti e i capelli tagliati corti, e diede un'occhiata a
Bezuchov. L'espressione severa, intelligente e penetrante di questo sguardo colpì Pierre.
                                                                                            414
www.writingshome.com
                                Lev Nicolaevic Tolstoj – Guerra e pace


Avrebbe voluto attaccar discorso col viaggiatore, ma quando fece per rivolgergli una
domanda sul viaggio, questi aveva già chiuso gli occhi e, dopo aver congiunto le vecchie
mani rugose, che recavano a un dito un grosso anello di ferro con la figura di un teschio,
se ne stette seduto immobile, riposando o meditando a fondo e tranquillamente su
qualcosa; o almeno così parve a Pierre. Il domestico del viaggiatore era anch'egli un
vecchio dalla colorazione giallastra, il volto coperto di rughe, senza baffi e senza barba,
che evidentemente non erano rasati ma semplicemente non gli erano mai cresciuti. Con
rapidi gesti il vecchio domestico disfece la piccola dispensa portatile, preparò la tavola per
il tè e portò il samovar che bolliva. Quando tutto fu pronto, il viaggiatore aprì gli occhi, si
accostò alla tavola, si versò un bicchiere di tè e poi ne versò un altro per il vecchio imberbe
e glielo diede. Pierre cominciò a provare una sorta di inquietudine e un bisogno, quasi
un'invincibile necessità, di entrare in conversazione col viaggiatore.

       Il domestico restituì, vuoto, il suo bicchiere capovolto con un avanzo di zolletta di
zucchero, e domandò se occorresse qualcosa.

       «Niente. Dammi il libro,» rispose il viaggiatore.

       Il domestico diede il libro che a Pierre sembrò un libro di preghiere e il viaggiatore
si immerse nella lettura. Pierre lo guardava. A un tratto il viaggiatore mise da parte il
libro, lo chiuse dopo avervi messo un segno, richiuse gli occhi e, appoggiatosi alla spalliera
del divano, riprese la posizione di prima. Pierre lo guardava, e non fece in tempo a
volgersi dall'altra parte, che il vecchio aprì gli occhi e gli puntò in faccia uno sguardo
fermo e severo.

       Pierre si sentì turbato. Avrebbe voluto sfuggire a quello sguardo, ma quegli occhi
senili e scintillanti lo attiravano in modo irresistibile.



II



       «Ho il piacere di parlare con il conte Bezuchov, se non erro,» disse il viaggiatore con
voce lenta e sonora.

       Pierre, in silenzio, guardava attraverso gli occhiali il suo interlocutore con
espressione interrogativa.




                                                                                           415
www.writingshome.com
                               Lev Nicolaevic Tolstoj – Guerra e pace


       «Ho sentito parlare di voi, caro signore,» proseguì il viaggiatore, «e della sventura
che vi ha colpito.» Parve sottolineare queste ultime parole, come se dicesse: «Sì, una
sventura; comunque vogliate chiamarla, io so che quanto vi è accaduto a Mosca è stata una
sventura.» «Me ne dispiace molto, caro signore.»

       Pierre arrossì e, abbassando in fretta le gambe dal letto, si chinò verso il vecchio con
un sorriso timido e forzato.

       «Non è certo per curiosità se vi ho ricordato cose simili, caro signore, ma per motivi
più importanti.»

       Il viaggiatore tacque senza desistere dal tenere Pierre sotto il suo sguardo e si
spostò sul divano, invitando con quel gesto Pierre a sederglisi accanto. Adesso per Pierre
non era più gradevole entrare in conversazione con quel vecchio, ma, suo malgrado
assoggettandosi, si accostò e gli sedette accanto.

       «Voi siete infelice, caro signore,» proseguì. «Ma voi siete giovane e io sono vecchio.
Nella misura delle mie forze vorrei aiutarvi.»

       «Ah, sì,» disse Pierre con un sorriso forzato. «Vi sono molto grato... Voi da dove
provenite?»

       La faccia del viaggiatore non era affabile, anzi, appariva piuttosto fredda e severa;
tuttavia le parole e il volto stesso di quella nuova conoscenza esercitavano su Pierre
un'attrazione irresistibile.

       «Se però per una qualsiasi ragione la conversazione con me non vi riuscisse
gradita,» disse il vecchio, «ditemelo pure, caro signore.» E, in modo affatto inaspettato,
sorrise di un sorriso paternamente affettuoso.,

       «Ma no, assolutamente, al contrario; sono molto contento di fare la vostra
conoscenza,» disse Pierre; e, dopo aver gettato un'altra occhiata alle mani del vecchio,
esaminò più da vicino l'anello. Vi scorse il teschio, simbolo della massoneria. «Permettete
una domanda,» disse, «voi siete un massone?»

       «Sì, appartengo alla confraternita dei liberi muratori,» rispose il viaggiatore,
scrutando sempre più a fondo dentro gli occhi di Pierre. «Ed io, da parte mia e da parte
loro, vi porgo una mano fraterna.»

       «Temo,» disse Pierre, sorridendo ed esitando fra la fiducia che gli ispirava la
persona di quel massone e l'abituale atteggiamento d'ironia verso le credenze dei massoni,

                                                                                           416
www.writingshome.com
                                  Lev Nicolaevic Tolstoj – Guerra e pace


«temo di essere molto lontano dalla comprensione... come dire? Temo che il mio modo di
pensare a proposito dell'ordine universale sia così diverso dal vostro che non potremo
capirci.»

       «Conosco il vostro modo di pensare,» rispose il massone, «e questo vostro modo di
pensare, del quale voi parlate e che vi sembra prodotto dallo sforzo della vostra mente, è il
modo di pensare della maggioranza delle persone, è l'uniforme frutto dell'orgoglio, della
pigrizia e dell'ignoranza. Scusatemi, caro signore, ma se non lo sapessi, non vi avrei
nemmeno rivolto la parola. Il vostro modo di pensare è una triste aberrazione.»

       «Ma a mia volta io posso supporre che siate voi a trovarvi in errore,» disse Pierre
con un debole sorriso.

       «Non oserò mai affermare di conoscere la verità,» disse il massone, che lasciava
Pierre sempre più sorpreso per l'esattezza e la fermezza del suo modo di parlare.
«Nessuno riesce a pervenire da solo alla verità; soltanto pietra su pietra, con la
partecipazione di tutti, attraverso milioni di generazioni, dal progenitore Adamo fino ai
nostri giorni, si erige quel tempio che dev'essere degna dimora dell'Ente Supremo,» disse
il massone, e chiuse gli occhi.

       «Debbo confessarvi che io non credo, non... credo in Dio,» disse Pierre con
rincrescimento e con uno sforzo, sentendo che era necessario dire tutta la verità.

       Il massone guardò Pierre con attenzione e sorrise come un ricco che ha le mani
piene di milioni sorriderebbe a un povero il quale gli dicesse di non avere i cinque rubli
che potrebbero fare la sua felicità.

       «Sì, voi non Lo conoscete, caro signore,» disse il massone. «Voi non potere
conoscerLo. Voi non Lo conoscete, per questo siete infelice.»

       «Sì, sì, io sono infelice,» confermò Pierre, «ma che cosa dovrei fare?»

       «Voi non Lo conoscete, caro signore, e per questo siete molto infelice. Voi non Lo
conoscete, ma Lui è qui, Lui è in me, Lui è nelle mie parole, Lui è in cielo, e perfino nelle
sacrileghe parole che voi avete pronunciato or ora,» disse il massone con voce tremante e
severa. Fece una pausa e sospirò, evidentemente tentando di calmarsi.

       «Se Lui non ci fosse,» disse poi con voce sommessa, «voi ed io non parleremmo di
Lui, caro signore. Di che cosa, di chi abbiamo parlato? Chi hai negato?» disse a un tratto
con solenne severità e autorità nella voce. «Chi Lo ha inventato, se Lui non esiste? Perché è
nata in te la supposizione che esista un Essere così incomprensibile? Perché tu e tutto il
                                                                                         417
www.writingshome.com
                                 Lev Nicolaevic Tolstoj – Guerra e pace


mondo avete supposto l'esistenza di un Essere così incomprensibile, di un Essere
onnipotente, eterno e infinito in tutte le Sue facoltà...» Il vecchio cessò di parlare e tacque a
lungo.

         Pierre non voleva e non sapeva interrompere questo silenzio.

         «Egli esiste, ma capirlo è difficile,» riprese il massone, evitando gli occhi di Pierre, e
guardando fisso dinanzi a sé, mentre sfogliava le pagine del libro con le sue mani senili
che per l'intima agitazione non riusciva a tener ferme. «Se si trattasse di un uomo e tu
dubitassi della sua esistenza, io porterei quest'uomo al tuo cospetto, lo prenderei per mano
e te lo mostrerei. Ma come potrei mostrare io, insignificante mortale, tutta l'onnipotenza,
tutta l'eternità, tutta la benignità di Lui a chi è cieco, oppure a chi chiude gli occhi per non
vederLo, per non capirLo, e per non vedere e non capire tutta la propria infamia e la
propria bassezza?» Il vecchio ebbe una pausa. «Chi sei tu? Che cosa sei? Tu vaneggi di
essere un sapiente perché hai potuto pronunciare queste parole sacrileghe,» disse con un
tetro e sprezzante sogghigno, «e invece sei più stolto e più insensato di un bambino che,
giocando con i pezzi di un perfettissimo orologio osasse affermare che, siccome lui non ne
capisce il funzionamento, non crede neppure alla maestria dell'artigiano che lo ha
fabbricato. Conoscerlo è arduo. Da secoli, dal nostro progenitore Adamo fino ai giorni
nostri, noi lavoriamo per questa conoscenza e siamo infinitamente lontani dal raggiungere
il nostro scopo; ma nel fatto di non capirLo noi vediamo soltanto la nostra debolezza e la
Sua grandezza...»

         Pierre ascoltava il massone, guardandolo con gli occhi scintillanti e il cuore sospeso,
non lo interrompeva, non gli faceva domande, ma credeva con tutta l'anima in ciò che gli
diceva quell'uomo a lui affatto estraneo. Sia che credesse a quanto c'era di logica nel
discorso del massone, oppure, come credono i bambini, all'intonazione convinta e sincera
delle sue parole, al tremito della sua voce, che certe volte quasi ne spezzava l'eloquio, o ai
suoi scintillanti occhi senili che in quelle convinzioni erano invecchiati, o alla tranquillità,
alla fermezza e alla consapevolezza della propria missione che irradiavano da tutta la
persona del massone e che lo colpivano con forza particolare di fronte al proprio
avvilimento e alla propria disperazione, fatto sta che ora egli desiderava con tutta l'anima
di credere, e credeva, e provava una gioiosa sensazione di pacificazione, di rinnovamento
e di ritorno alla vita.

         «Egli non si comprende con la mente, ma si comprende attraverso la vita,» disse il
massone.



                                                                                               418
www.writingshome.com
                                Lev Nicolaevic Tolstoj – Guerra e pace


       «Io non capisco,» disse Pierre, sentendo con terrore che il dubbio rinasceva in lui.
Aveva paura dell'oscurità e della debolezza degli argomenti del suo interlocutore, aveva
paura di non credergli. «Io non capisco,» disse, «perché mai la mente umana non possa
raggiungere la conoscenza di cui voi parlate.»

       Il massone sorrise del suo mite sorriso paterno.

       «La saggezza e la verità suprema sono come una linfa purissima che noi vogliamo
ricevere in noi,» disse. «Posso forse ricevere questa purissima linfa in un vaso impuro e
poi giudicare della sua purezza? Soltanto attraverso una purificazione interiore di me
stesso potrò portare a un certo grado di purezza la linfa che ho ricevuto in me.»

       «Sì, sì, è vero!» esclamò Pierre con voce gioiosa. «La suprema saggezza non è
fondata sulla sola ragione, né su scienze mondane come la fisica, la storia, la chimica
eccetera, nelle quali la conoscenza intellettiva si frantuma. La suprema saggezza è una. La
suprema saggezza ha una sola scienza: la scienza del tutto, la scienza che spiega l'intero
universo e il posto che vi occupa l'uomo. Per ricevere in sé questa scienza è necessario
purificare e rinnovare il nostro essere interiore; perciò, prima di sapere, occorre credere e
perfezionarsi. E per il raggiungimento di questi scopi nella nostra anima è stata posta
quella luce divina che si chiama coscienza.»

       «Sì, sì,» ripeteva Pierre.

       «Guarda con occhi spirituali al tuo essere interiore e chiedi a te stesso se sei
contento di te. Che cos'hai raggiunto facendoti guidare dalla sola ragione? Che cosa sei?
Voi, caro signore, siete giovane, ricco, intelligente, istruito. Che cos'avete fatto di tutti
questi beni che vi sono stati elargiti? Siete contento di voi stesso e della vostra vita?»

       «No, io odio la mia vita,» mormorò Pierre accigliandosi.

       «Tu la odi; e allora cambiala, purificati e, nella misura in cui ti purificherai, potrai
conoscere la saggezza. Guardate alla vostra vita, signor mio. Come l'avete trascorsa? Nella
depravazione e in orge sfrenate, ricevendo tutto dalla società senza in cambio darle nulla.
Avete ricevuto una ricchezza? Come l'avete impiegata? Che cos'avete fatto per il vostro
prossimo? Avete pensato alle decine di migliaia di vostri schiavi, li avete aiutati
fisicamente e moralmente? No. Voi avete approfittato delle loro fatiche per condurre una
vita dissoluta. Ecco che cos'avete fatto. Vi siete scelto un posto, un lavoro dal quale il
vostro prossimo potesse trar vantaggio? No. Avete trascorso la vita nell'ozio. Poi vi siete
ammogliato, caro signore; vi siete assunto la responsabilità di guidare una giovane donna,
e che cos'avete fatto? Non l'avete aiutata a trovare la via della verità, ma l'avete precipitata

                                                                                             419
www.writingshome.com
                              Lev Nicolaevic Tolstoj – Guerra e pace


nell'abisso della menzogna e della sventura. Un uomo vi ha offeso e voi l'avete ucciso; e
poi dite che non conoscete Dio e che odiate la vostra vita. Questo non desta meraviglia,
signor mio!»

      Dopo aver pronunciato queste parole il massone, come stanco dei lungo parlare,
tornò ad appoggiarsi allo schienale del divano e chiuse gli occhi. Pierre guardava quel
volto severo, immobile, senile, che pareva quasi il viso di un morto, e muoveva le labbra
senza emettere alcun suono. Avrebbe voluto dire: «Sì, ho condotto una vita abietta, oziosa,
corrotta», e tuttavia non osava rompere il silenzio.

      Il massone tossì con voce rauca, senile, e chiamò il servitore.

      «Allora, questi cavalli?» domandò senza guardare Pierre.

      «Hanno portato quelli da noleggio,» rispose il servitore. «Non intendete riposare?»

      «No, ordina di attaccare.»

      «Possibile che se ne vada e mi lasci solo, senza avermi detto tutto e senza avermi
promesso alcun aiuto?» pensava Pierre. Si alzò a testa bassa, sogguardando il vecchio di
tanto in tanto, e cominciò a camminare per la stanza. «Sì, a questo io non pensavo; eppure
conducevo una vita spregevole, corrotta, senza che tuttavia a me piacesse; e io non volevo
una cosa simile,» meditava, «mentre quest'uomo conosce la verità e, se lo volesse, potrebbe
rivelarmela.»

      Pierre avrebbe voluto dir tutto questo al massone, ma non osava. Dopo aver riposto
le sue cose con quelle mani senili da tempo aduse a quei gesti, il viaggiatore si abbottonò il
pellicciotto di montone. Poi si rivolse a Bezuchov e in tono di cortese indifferenza gli
domandò:

      «Dove siete diretto ora, caro signore?»

      «Io?... Io vado a Pietroburgo,» rispose Pierre con voce indecisa, infantile. «Vi
ringrazio. Sono d'accordo con voi su tutto. Ma non crediate che sia così malvagio.
Desideravo con tutta l'anima essere quello che voi vorreste che fossi, ma non ho mai
trovato aiuto in nessuno... Del resto, sono il primo ad averne colpa in tutto e per tutto.
Aiutatemi, insegnatemi e, forse, diventerò...» Pierre non poté continuare; sospirò
profondamente e si volse dall'altra parte.

      Il massone tacque a lungo; evidentemente meditando su qualcosa.



                                                                                          420
www.writingshome.com
                                Lev Nicolaevic Tolstoj – Guerra e pace


       «L'aiuto viene accordato soltanto da Dio,» disse, «ma nella misura in cui il nostro
ordine è in grado di darvi un aiuto, esso ve lo darà, caro signore. Andate a Pietroburgo,
consegnate questo al conte Willarski (prese un grande foglio di carta piegato in quattro e
scrisse alcune parole). Permettete che vi dia un solo consiglio. Giunto nella capitale, prima
di ogni altra cosa dedicate qualche tempo alla solitudine, all'esame di voi stesso e non
rimettete piede sulle strade che avete seguito in precedenza nella vostra vita. E buon
viaggio, signor mio,» disse, avendo visto che il suo domestico era entrato nella stanza, «e
buon successo...»

       Il viaggiatore era Osip Alekseeviè Bazdeev, Pierre lo apprese dal registro del mastro
di posta. Bazdeev era, fin dai tempi di Novikov, uno dei più famosi massoni e martinisti
russi. Per lungo tempo dopo la sua partenza, Pierre passeggiò per la stanza della stazione
di posta, incapace di mettersi a dormire e senza chiedere neppure che gli dessero i cavalli,
ma riflettendo sul proprio passato di bagordi, e immaginando con entusiasmo da neofita
un avvenire felice, irreprensibile e virtuoso, che in quel momento gli pareva tanto facile.
Era stato vizioso, gli sembrava, solo perché così, come per caso, aveva dimenticato quanto
fosse bello essere virtuosi. Nella sua anima non era rimasta la minima traccia dei suoi
antichi dubbi. Ora credeva fermamente nella possibilità di una fratellanza fra uomini uniti
dal fine comune di sostenersi l'un l'altro sul cammino della virtù, e gli appariva la
massoneria sotto questa luce.



III



       Giunto a Pietroburgo, Pierre non informò nessuno del suo arrivo; non si recò in
nessun posto e prese a trascorrere giornate intere sprofondato nella lettura di Tomaso da
Kempis; il libro gli era stato recapitato da una persona ignota. Nel leggere quel libro Pierre
comprendeva una cosa e sempre quella: capiva il piacere, a lui fino a quel momento
sconosciuto, di credere nella possibilità della perfezione, nella possibilità di un amore
fraterno e operante fra gli uomini, così come gli aveva rivelato Osip Alekseeviè. Una
settimana dopo il suo arrivo il giovane conte polacco Willarski, che Pierre aveva
conosciuto superficialmente frequentando la società pietroburghese, entrò una sera nella
sua stanza con la stessa espressione ufficiale e solenne con la quale si era presentato da lui
il padrino di Dolochov. Willarski richiuse la porta dietro di sé, accertatosi che nella stanza
non ci fosse nessuno eccetto Pierre, gli si rivolse con queste parole.


                                                                                          421
www.writingshome.com
                                Lev Nicolaevic Tolstoj – Guerra e pace


      «Sono venuto da voi con un incarico e una proposta, conte,» gli disse senza sedersi.
«Una persona che occupa una posizione molto elevata nella nostra fratellanza si è
adoperata affinché voi siate accolto nella fratellanza prima del termine e mi ha proposto di
essere vostro mallevadore. Considero sacro dovere adempiere la volontà di quella
persona. Desiderate entrare con la mia malleveria nella fratellanza dei liberi muratori?»

      Il tono freddo e severo di quell'uomo colpì Pierre, che lo aveva visto quasi sempre a
balli e ricevimenti con un amabile sorriso sul volto, in compagnia delle donne più brillanti.

      «Sì, lo desidero,» disse Pierre.

      Willarski chinò il capo.

      «Ancora una domanda, conte,» disse, «alla quale vi prego di rispondere con tutta
sincerità non come futuro massone, ma come onest'uomo, galant homme: avete rinnegato le
vostre precedenti convinzioni, credete in Dio?»

      Pierre si fece pensieroso.

      «Sì... sì, io credo in Dio,» disse.

      «In tal caso...» cominciò Willarski; ma Pierre lo interruppe.

      «Sì, credo in Dio,» ripeté ancora una volta.

      «In tal caso possiamo andare,» disse Willarski. «La mia carrozza è al vostro
servizio.»

      Durante il tragitto Willarski tacque sempre. Alla domanda di Pierre su che cosa
dovesse fare e che cosa rispondere, Willarski rispose soltanto che fratelli di lui più degni
l'avrebbero messo alla prova e che Pierre doveva soltanto dire la verità.

      Entrarono nell'androne di una grande casa nella quale aveva sede la loggia, e dopo
aver salito una scala buia, entrarono in una piccola anticamera illuminata dove si tolsero le
pellicce senza l'aiuto dei domestici. Sulla porta apparve un uomo dallo strano
abbigliamento. Willarski gli andò incontro e a bassa voce gli disse qualcosa in francese; poi
si avvicinò a un piccolo armadio nel quale Pierre notò certi vestiti mai veduti. Willarski
prese dall'armadio un fazzoletto, lo mise sugli occhi di Pierre annodandoglielo intorno al
capo, prendendogli i capelli nel nodo e facendogli male. Poi lo attrasse a sé, lo baciò, lo
prese per mano e lo guidò avanti. A Pierre facevano male i capelli presi nel nodo;
contraeva la faccia in una smorfia di dolore e sorrideva come se provasse vergogna di


                                                                                            422
www.writingshome.com
                              Lev Nicolaevic Tolstoj – Guerra e pace


qualcosa. La sua grossa sagoma dalle braccia penzoloni, con la faccia corrugata e
sorridente, si mosse timida e incerta dietro Willarski..

       Dopo una decina di passi Willarski si fermò.

       «Qualunque cosa vi accada,» disse, «dovrete sopportare tutto con coraggio se siete
fermamente deciso a entrare nella nostra fratellanza. (Pierre rispose affermativamente con
un cenno del capo.) Quando sentirete un colpo alla porta, toglietevi la benda dagli occhi,»
aggiunse Willarski. «Vi auguro d'aver coraggio e di riuscire.» E, dopo aver stretto la mano
a Pierre, Willarski uscì.

       Rimasto solo, Pierre continuò ancora a sorridere a quel modo. Un paio di volte si
strinse nelle spalle, portò la mano al fazzoletto come se volesse toglierselo e poi la lasciò
ricadere. I cinque minuti che aveva trascorso con gli occhi bendati gli parvero un'ora.
Aveva le mani intorpidite, le gambe non lo reggevano; gli sembrava di essere stanco.
Provava le sensazioni più disparate e più strane. Quanto gli stava accadendo lo colmava di
paura, e ancor più lo spaventava il fatto di palesare quella paura. Era curioso di sapere che
cosa gli sarebbe successo, che cosa gli sarebbe stato rivelato; ma più d'ogni cosa era felice
che fosse giunto il momento in cui, finalmente, avrebbe imboccato quella via di
rinnovamento e di vita attivamente virtuosa che sognava dal momento del suo incontro
con Osip Alekseeviè. Alla porta furono battuti colpi vigorosi. Pierre si tolse la benda e si
guardò attorno. Nella stanza c'era buio pesto: soltanto in un punto una lampada ardeva
dentro qualcosa di bianco. Pierre si avvicinò e vide che la lampada era posata su una
tavola nera sulla quale c'era un libro aperto. Il libro era un Vangelo, e il bianco oggetto
entro il quale ardeva il lume era un teschio umano con le sue cavità e i suoi denti. Dopo
aver letto le prime parole del Vangelo: «In principio era il Verbo e il Verbo era Dio,» Pierre
girò intorno alla tavola e vide una grande cassa aperta colma di qualcosa. Era una bara
piena di ossa. Ciò che vedeva non lo meravigliava per nulla. Sperando di entrare in una
vita completamente nuova, completamente diversa da quella di prima, si attendeva
qualunque cosa insolita, anche più insolita di ciò che vedeva. Il teschio, la bara, il Vangelo:
gli sembrava di essersi aspettato tutto questo, di essersi aspettato anche di più. Si
guardava attorno, sforzandosi di suscitare in sé un sentimento di commozione. «Dio, la
morte, l'amore, la fratellanza degli uomini,» si diceva collegando a queste parole le
immagini confuse ma gioiose di chissà che. La porta si aperse ed entrò qualcuno.

       Nella luce fioca, alla quale tuttavia era già riuscito ad abituarsi, entrò un uomo, non
alto di statura. Evidentemente, entrando dalla luce nell'oscurità, l'uomo fu costretto a
fermarsi; poi a passi prudenti si accostò alla tavola e vi posò le sue piccole mani ricoperte
di guanti di pelle.
                                                                                           423
www.writingshome.com
                               Lev Nicolaevic Tolstoj – Guerra e pace


       L'uomo vestiva un grembiule bianco di cuoio, che gli copriva il torace e parte delle
gambe; al collo portava una specie di collana e, dalla collana, sporgeva uno jabot alto,
bianco, che incorniciava la sua faccia oblunga, illuminata dal basso.

       «Per quale ragione siete venuto qui?» domandò a Pierre, voltandosi in direzione
d'un fruscio che quest'ultimo aveva fatto. «Per che cosa, voi, che non credete nelle verità
della luce e non vedete la luce, per che cosa siete venuto qui, che cosa volete da noi? La
saggezza, la virtù, l'illuminazione?»

       Nel momento in cui la porta si era aperta ed era entrato lo sconosciuto, Pierre aveva
provato una sensazione di paura e di devozione, simile a quella che provava da bambino
in confessione: si era sentito al cospetto di una persona che gli era assolutamente estranea
per condizioni di vita e vicina, invece, per umano sentimento di fraternità. Con un
batticuore che gli mozzava il respiro Pierre si avvicinò al retore (così veniva denominato,
nella massoneria, il fratello che preparava il cercatore a entrare nella fratellanza). Facendosi
più accosto, Pierre riconobbe nel retore un conoscente, Smol'janinov, ma si sentì turbato al
pensiero che costui fosse un conoscente: quello che era entrato doveva essere soltanto un
fratello e un monitore di virtù. Per parecchio tempo Pierre non poté pronunciare parola,
tanto che il retore dovette ripetere la sua domanda.

       «Sì, io... io... voglio un rinnovamento,» mormorò Pierre con uno sforzo.

       «Bene,» disse Smol'janinov. «Avete nozione dei mezzi con i quali il nostro santo
ordine vi aiuterà nel conseguimento del vostro fine?...» disse poi, profferendo queste
parole con voce rapida e tranquilla.

       «Io... spero... in una guida... spero di essere aiutato a rinnovarmi,» disse Pierre con
un tremito nella voce e esprimendosi con difficoltà, sia per l'emozione, sia per la scarsa
abitudine a parlare in russo di argomenti astratti.

       «Che nozione avete della framassoneria?»

       «Suppongo che la framassoneria sia fraternité ed eguaglianza degli uomini a fini
virtuosi,» rispose Pierre, vergognandosi, a mano a mano che parlava, di quanto le sue
parole fossero inadeguate alla solennità del momento. «Suppongo...»

       «Bene,» disse in fretta il retore, palesemente appagato da questa risposta. «E avete
cercato i mezzi per il conseguimento del vostro fine nella religione?»

       «No, io la consideravo ingiusta e non l'ho seguita,» disse Pierre a voce così bassa
che il retore non poté udirlo e gli domandò che cosa avesse detto.
                                                                                            424
www.writingshome.com
                               Lev Nicolaevic Tolstoj – Guerra e pace


       «Io ero ateo,» disse Pierre.

       «Voi cercate la verità per seguire nella vita le sue leggi; dunque, voi cercate la
saggezza e la virtù, non è così?» disse il retore dopo un istante di silenzio.

       «Sì, sì,» confermò Pierre.

       Il retore tossì, incrociò sul petto le mani guantate, poi prese a dire:

       «Ora debbo rivelarvi quale sia il fine primario del nostro ordine,» disse, «e se questo
fine coincide con il vostro, voi entrerete con profitto nella nostra fratellanza. Il primo fine,
il principale ed al tempo stesso la base del nostro ordine, sul quale esso è fondato e che
nessuna forza umana potrà travolgere, è la conservazione e la trasmissione alla posterità
d'un importante mistero... giunto fino a noi dai secoli più remoti, e anzi dal primo uomo:
da questo mistero promana forse il destino del genere umano. Ma poiché la natura di
siffatto mistero è tale che nessuno può conoscerlo e valersene se non è preparato da una
lunga e diligente purificazione di se stesso, non tutti possono sperare di scoprirlo in breve
tempo. Perciò noi abbiamo un secondo fine, il quale consiste nel preparare i nostri adepti,
per quanto è possibile, a correggere il loro cuore, a purificare e illuminare la loro ragione
con i mezzi che ci sono stati trasmessi per tradizione, da coloro che si sono dedicati alla
ricerca di questo mistero, e con ciò stesso renderli atti a riceverlo. Purificando e
illuminando i nostri adepti, noi ci sforziamo, in terzo luogo, di migliorare l'intero genere
umano, offrendogli nei nostri stessi adepti un esempio di pietà e di virtù, e iniziamo così a
contrastare con tutte le nostre forze il male che regna nel mondo. Meditate su tutto ciò,
dopo di che io tornerò da voi,» concluse e uscì dalla stanza.

       «Contrastare il male che regna nel mondo...» ripeté Pierre, e intanto gli si
prospettava la sua futura attività in questo campo. Immaginava uomini simili a lui, quale
era due settimane prima, e mentalmente rivolgeva loro un discorso edificante e istruttivo.
Immaginava uomini viziosi e infelici che lui aiutava con le parole e le opere; immaginava
degli oppressori le cui vittime egli salvava. Dei tre fini menzionati dal retore, quest'ultimo
- il miglioramento del genere umano - era quello che Pierre sentiva maggiormente.
L'importante mistero accennato dal retore, sebbene accendesse la sua curiosità, non gli
appariva però come essenziale; mentre il secondo fine, la purificazione e la correzione di
se stesso, lo interessava poco, perché in quel momento egli con grande gioia si sentiva del
tutto emendato dai vizi di prima e disposto soltanto al bene.

       Mezz'ora dopo il retore tornò per trasmettere al cercatore le sette virtù
corrispondenti ai sette gradini del tempio di Salomone, che ogni massone doveva coltivare
in se stesso. Queste virtù erano: 1) la discrezione, l'osservanza del segreto dell'ordine; 2)
                                                                                            425
www.writingshome.com
                                 Lev Nicolaevic Tolstoj – Guerra e pace


l'obbedienza alle supreme gerarchie dell'ordine; 3) la costumatezza; 4) l'amore per l'umanità; 5) il
coraggio; 6) la generosità e 7) l'amore per la morte.

       «Procurate,» disse il retore, «cercate, meditando frequentemente sulla morte, di
portarvi al punto per cui essa non vi sembri più una terribile nemica, ma un'amica... la
quale libera da questa sciagurata esistenza l'anima che langue nei conati della virtù per
introdurla nel luogo della ricompensa e del riposo.»

       «Sì, dev'essere così,» pensò Pierre quando, dopo queste parole, il retore se ne andò
di nuovo lasciandolo alla sua solitaria meditazione. «Dev'essere così, ma io sono ancora
tanto debole che amo la mia vita, e solo ora comincio a comprenderne il significato.» Ma le
altre cinque virtù, che Pierre riportava alla mente contandole sulle dita, nella sua anima
egli le sentiva: il coraggio, la generosità, la costumatezza, l'amore per l'umanità, e, in
particolare, l'obbedienza, che non gli sembrava nemmeno una virtù ma una forma di
felicità. (Era felice, in quel momento, di sbarazzarsi del suo libero arbitrio e di
sottomettersi a colui e a coloro che conoscevano la verità certa.) Della settima virtù Pierre
si era scordato e non riusciva assolutamente a ricordarsela.

       La terza volta il retore ritornò entro un lasso di tempo più breve, e domandò a
Pierre se fosse sempre fermo nella sua intenzione e se fosse deciso a sottomettersi a tutto
ciò che gli sarebbe stato richiesto.

       «Sono pronto a tutto,» disse Pierre.

       «Devo ancora comunicarvi,» disse il retore, «che il nostro ordine non trasmette i
suoi insegnamenti soltanto a parole, ma servendosi anche di altri mezzi che su un vero
ricercatore della saggezza e della virtù hanno forse più effetto delle mere parole. Questo
tempio, con il suo arredo, deve aver già parlato al vostro cuore, se è sincero, più di ogni
parola. Forse di questi altri mezzi farete esperienza nel corso della vostra iniziazione. Il
nostro ordine imita le società antiche che rivelavano la loro dottrina per mezzo dei
geroglifici. Il geroglifico,» proseguì il retore, «allude a qualcosa di ultrasensibile, avente
proprietà affini all'oggetto che raffigura.»

       Pierre sapeva molto bene che cosa fosse un geroglifico, ma non osò dir parola.
Ascoltava in silenzio il retore, e da tutto presentiva che le prove stavano per cominciare.

       «Se siete fermamente deciso, procederò ora alla vostra iniziazione,» disse il retore
avvicinandosi a Pierre. «In segno di generosità vi prego di consegnarmi ogni vostra cosa di
valore.»


                                                                                                426
www.writingshome.com
                               Lev Nicolaevic Tolstoj – Guerra e pace


       «Ma con me io non ho nulla,» disse Pierre pensando che gli si chiedesse di
consegnare tutto ciò che possedeva.

       «Quello che avete indosso: l'orologio, il denaro, gli anelli...»

       Pierre estrasse in fretta il borsellino e l'orologio, e per qualche momento non gli
riuscì di sfilare dal suo grasso anulare la fede matrimoniale. Quando questo fu fatto, il
massone disse:

       «In segno di obbedienza, vi prego di spogliarvi.»

       Pierre si tolse il frac, il gilet e la scarpa sinistra secondo le istruzioni del retore. Il
massone gli aprì la camicia dalla parte sinistra del petto e, chinandosi, gli sollevò il
pantalone sulla gamba sinistra oltre il ginocchio. Pierre cercò di togliersi in fretta anche la
scarpa destra e rimboccare il pantalone per evitare questa fatica a una persona che non
conosceva, ma il massone gli disse che non era necessario e gli diede una pantofola per
calzarvi il piede sinistro. Pierre stava davanti al fratello retore con le braccia penzoloni e le
gambe divaricate, con un sorriso infantile di timidezza, di dubbio e di ironia per se stesso,
e aspettava nuovi ordini.

       «Infine, in segno di sincerità, vi prego di rivelarmi la vostra passione più forte,»
disse il retore.

       «La mia passione! Ne avevo,» rispose Pierre.

       «La passione che più di ogni altra vi faceva vacillare sulla via della virtù,» disse il
massone.

       Pierre tacque, pensando.

       "Il vino? La gola? L'ozio? La pigrizia? La collera? L'ira? L'odio? Le donne?" andava
egli enumerando i propri vizi, soppesandoli mentalmente e non sapendo a quale dare la
preferenza.

       «Le donne,» disse alla fine Pierre con voce sommessa, appena percettibile.

       Il massone non si mosse e per lungo tempo dopo questa risposta non parlò. Alla
fine si avvicinò a Pierre, prese il fazzoletto posato sulla tavola e tornò a bendargli gli occhi.

       «Per l'ultima volta vi dico: rivolgete tutta la vostra attenzione a voi stesso, mettete le
catene ai vostri sensi e cercate la beatitudine non già nelle passioni, ma nel vostro cuore.
La fonte della beatitudine non è fuori, ma dentro di noi...»

                                                                                              427
www.writingshome.com
                               Lev Nicolaevic Tolstoj – Guerra e pace


       Pierre già sentiva in sé questa refrigerante fonte di beatitudine che adesso gli
colmava l'anima di gioia e di tenerezza.



IV



       Poco dopo avanzò nella stanza buia, non più il retore di prima, ma il suo
mallevadore Willarski, che Pierre riconobbe dalla voce. A nuove domande circa la
fermezza del suo proposito Pierre rispose: «Sì, sì, sono d'accordo.» E con un sorriso
raggiante infantile, con il grasso petto scoperto, procedendo a passi timidi e ineguali con
un piede scalzo e l'altro calzato, si avvicinò alla spada di Willarski puntata contro il suo
petto nudo. Dalla stanza lo condussero lungo certi corridoi, facendogli fare varie giravolte
avanti e indietro, e infine lo accompagnarono alla porta della loggia. Willarski tossicchiò e
gli venne risposto con i colpi massonici di martello. La porta si aprì davanti a loro. Una
voce di basso (gli occhi di Pierre erano sempre bendati) gli fece varie domande: chi fosse,
dove e quando fosse nato eccetera. Poi lo guidarono in qualche altro posto senza levargli
la benda dagli occhi e, mentre Pierre camminava, gli parlarono sotto forma allegorica delle
fatiche del suo viaggio, della santa amicizia, dell'Eterno Architetto dell'universo, del
coraggio col quale avrebbe dovuto sopportare fatiche e pericoli. Durante questa
peregrinazione Pierre notò che a volte lo chiamavano il cercatore, a volte il sofferente, a volte
il postulante, e nel far questo battevano in modo diverso con i martelli e con le spade.
Mentre lo guidavano verso un punto ignoto, si accorse che fra le sue guide si era prodotto
un certo turbamento, una certa confusione. Sentì che sottovoce si accendeva tra loro una
discussione, e che uno di essi insisteva affinché egli venisse fatto passare su un tappeto.
Dopo di che gli presero la mano destra, la posarono su qualcosa e gli ordinarono di
appoggiare con la sinistra un compasso sul capezzolo sinistro; infine Pierre dovette
pronunciare il giuramento di fedeltà alle leggi dell'ordine, ripetendo le parole che
qualcuno leggeva. Poi le candele vennero spente, fu acceso dell'alcool - come Pierre poté
indovinare dall'odore - e i massoni dissero che avrebbe visto la piccola luce. Tolsero la
benda a Pierre, e questi, come in sogno, alla debole luce della fiamma dell'alcool vide
alcuni uomini che, in piedi davanti a lui, indossavano grembiuli simili a quelli del retore e
tenevano delle spade puntate contro il suo petto. Fra loro ce n'era uno con la camicia
bianca insanguinata. Pierre, a quella vista, si protese in avanti col petto verso le spade,
affinché queste lo ferissero. Ma le spade si scostarono da lui e quasi subito la benda gli
venne rimessa sugli occhi. «Adesso hai visto la piccola luce,» disse una voce. Poi le candele
furono di nuovo accese e i massoni dissero che ora Pierre doveva vedere la luce piena;
                                                                                             428
www.writingshome.com
                              Lev Nicolaevic Tolstoj – Guerra e pace


cosicché ancora la benda gli venne levata, mentre all'improvviso più di dieci voci
esclamavano: sic transit gloria mundi.

       A poco a poco Pierre tornava in sé. Cominciò ad osservare la stanza nella quale si
trovava e le persone che gli stavano davanti. Intorno a una lunga tavola, ricoperta da
qualcosa di nero, sedevano una dozzina di persone, tutte abbigliate come quelle che aveva
visto poco prima. Pierre ne riconobbe alcune appartenenti alla buona società di
Pietroburgo. Al posto presidenziale era seduto un giovane a lui sconosciuto, con una
strana croce sul petto. Alla sua destra sedeva l'abate italiano che Pierre aveva incontrato
due anni prima in casa di Anna Pavlovna. C'erano anche un altissimo dignitario e un
precettore svizzero che un tempo era stato dai Kuragin. Tutti tacevano in modo solenne,
ascoltando le parole del presidente che reggeva nelle mani il martello. Nel muro era
incastrata una stella fiammeggiante; da una parte della tavola si vedeva un piccolo arazzo
con varie figure; dall'altra, una specie di altare con un Vangelo e un teschio. Intorno alla
tavola, poi, c'erano sette grandi candelabri simili a quelli delle chiese. Due fratelli
condussero Pierre fino all'altare, gli disposero i piedi ad angolo retto e gli ordinarono di
coricarsi, dicendo che egli doveva prosternarsi alle soglie del tempio.

       «Prima deve ricevere la cazzuola,» sussurrò uno dei fratelli.

       «Ah, basta, per piacere,» disse un altro.

       Senza obbedire, Pierre si guardò attorno, smarrito, con i suoi occhi da miope. A un
tratto lo colse un dubbio: «Dove sono? Che cosa faccio? Mi stanno forse prendendo in
giro?» Ma questo dubbio durò solo un istante. Egli si volse a guardare i volti austeri delle
persone che lo circondavano, si ricordò di tutto ciò per cui era passato fino a quel
momento, e comprese che non poteva fermarsi a metà strada. Spaventato dal suo stesso
dubbio, cercò di risuscitare in sé il sentimento di commozione che aveva provato prima, e
si prosternò alle porte del tempio. In effetti quel sentimento di commozione lo assalì con
intensità più forte di prima. Quando ormai era a giacere da qualche tempo, gli fu ordinato
di alzarsi e gli fecero indossare un grembiule bianco eguale a quello che portavano gli
altri; poi gli posero nelle mani una cazzuola e tre paia di guanti, e a questo punto il grande
maestro gli rivolse la parola. Gli disse che doveva sforzarsi di non macchiare in alcun
modo il biancore di quel grembiule, simbolo della forza e dell'innocenza; poi, a proposito
di quell'inspiegabile cazzuola, disse che egli doveva servirsene per purificare il proprio
cuore dai vizi e per lisciare con indulgenza il cuore del suo prossimo. Indi, dei primi
guanti, di foggia maschile, disse che Pierre ancora non poteva conoscerne il significato, ma
doveva tuttavia conservarli; degli altri, pure maschili, dichiarò che avrebbe dovuto
indossarli alle adunanze; infine, a proposito dei terzi guanti, femminili, disse:
                                                                                          429
www.writingshome.com
                               Lev Nicolaevic Tolstoj – Guerra e pace


       «Amato fratello, anche questi guanti femminili sono a voi destinati. Consegnateli
alla donna che stimerete più di ogni altra. Con questo dono convincerete della purezza del
vostro cuore colei che eleggerete a degna compagna nell'ordine dei liberi muratori.» Dopo
una breve pausa il gran maestro aggiunse: «Ma procura, amato fratello, che codesti guanti
non adornino mani impure.»

       Mentre il gran maestro pronunciava queste ultime parole, parve a Pierre che il
presidente si turbasse. Pierre si turbò ancor più, si fece rosso fino al limite delle lacrime,
come arrossiscono i bambini, e cominciò a guardarsi attorno con aria inquieta.

       Ci fu un silenzio imbarazzato, rotto alla fine da uno dei fratelli che, conducendo
Pierre presso l'arazzo, cominciò a leggere da un quaderno la spiegazione delle figure che
vi apparivano: il sole, la luna, il martello, l'archipendolo, la cazzuola, una pietra grezza,
un'altra squadrata a cubo, una colonna, tre finestre eccetera. Poi assegnarono a Pierre il
suo posto, gli mostrarono i segni della loggia, gli rivelarono la parola d'ordine per poter
entrare, e finalmente gli concessero di sedersi. Il gran maestro prese a leggere lo statuto.
Questo statuto era molto lungo e Pierre, per i diversi sentimenti di gioia, di emozione e di
vergogna, non era in grado di capire ciò che veniva letto. Pose mente soltanto alle ultime
parole dello statuto, che gli restarono impresse nella memoria.

       «Nei nostri templi non conosciamo altri ranghi,» leggeva il gran maestro, «se non
quelli dati dalla virtù e dal vizio. Guardati dall'operare qualsiasi differenza che possa
violare l'eguaglianza. Vola in aiuto del fratello, chiunque egli sia; ammaestra chi sbaglia;
risolleva chi cade e non nutrire mai ira o inimicizia contro il fratello. Sii affabile e ospitale.
Desta in tutti i cuori il fuoco della virtù. Condividi la felicità del prossimo tuo e mai
l'invidia offuschi questa pura gioia. Perdona il tuo nemico, non vendicarti di lui se non,
forse, facendogli del bene. Adempiendo in tal modo alla legge suprema, tu ritroverai le
tracce della grandezza antica da te perduta,» concluse. Poi si alzò in piedi, abbracciò Pierre
e lo baciò.

       Pierre si guardava attorno con gli occhi colmi di lacrime di gioia e non sapeva con
quali parole rispondere alle congratulazioni e alle proteste di antica conoscenza di chi lo
circondava. Egli non ammetteva nessuna vecchia conoscenza; in tutte quelle persone
ravvisava soltanto dei fratelli coi quali ardeva dall'impazienza di mettersi all'opera.

       Il gran maestro batté un colpo di martello; tutti sedettero ai loro posti, e uno lesse
un sermone sulla necessità di essere umili.

       Il gran maestro propose di adempiere all'ultima formalità, e l'importante dignitario,
che aveva la qualifica di elemosiniere, si mise a fare il giro dei fratelli. Pierre avrebbe
                                                                                              430
www.writingshome.com
                               Lev Nicolaevic Tolstoj – Guerra e pace


voluto segnare sulla lista delle elemosine tutti i soldi che possedeva, ma temeva, con ciò,
di mostrare orgoglio, cosicché segnò né più né meno quanto avevano segnato gli altri.

       La seduta si concluse e, tornando a casa, Pierre ebbe l'impressione di rientrare da
chissà quale lungo viaggio, nel quale aveva trascorso decine di anni; era profondamente
mutato e si era staccato dal suo precedente modo di vivere e dalle sue abitudini.



V



       Il giorno dopo l'ammissione alla loggia Pierre era a casa e leggeva un libro cercando
di penetrare il significato del quadrato, che con un lato rappresentava Dio, con un secondo
il mondo morale, con un terzo il mondo fisico e con il quarto un mondo commisto. Ogni
tanto distoglieva l'attenzione dal libro e dal quadrato e nella sua immaginazione andava
delineando un nuovo sistema di vita. Il giorno prima, alla loggia, gli era stato detto che la
notizia del duello era giunta alle orecchie dell'imperatore, e che per lui sarebbe stato
opportuno allontanarsi da Pietroburgo. Pierre pensava di recarsi nei suoi possedimenti nel
sud per occuparsi dei suoi contadini. Stava meditando con gioia su questa nuova vita,
quando, del tutto inatteso, entrò nella stanza il principe Vasilij.

       «Caro amico, che cos'hai combinato a Mosca? Perché mai hai litigato con Lëlja, mon
cher? Tu sei fuori strada,» disse il principe Vasilij entrando nella stanza. «Ho saputo tutto,
ti posso dire con certezza che Hélène è innocente al tuo cospetto, come Cristo lo era al
cospetto degli ebrei.»

       Pierre avrebbe voluto rispondere, ma l'altro gli troncò la parola.

       «E perché non ti sei rivolto direttamente e semplicemente a me, che ti sono amico?
Io so tutto, e tutto comprendo,» disse, «tu ti sei comportato come si addice a un uomo che
ha caro il suo onore; forse troppo precipitosamente, ma non discutiamo di questo.
Considera una cosa, tuttavia: in quale posizione poni lei e me agli occhi di tutta la società e
persino della corte?» aggiunse abbassando la voce. «Lei è a Mosca, tu sei qui. Ricordati,
mio caro,» e lo afferrò per una mano tirandolo verso il basso, «qui c'è soltanto un
equivoco; credo che tu stesso lo intuisca. Scriviamo una lettera, subito, insieme, e lei verrà,
tutto si spiegherà; altrimenti, credimi, è molto probabile che tu abbia a soffrirne, mio caro.»




                                                                                           431
www.writingshome.com
                              Lev Nicolaevic Tolstoj – Guerra e pace


       E il principe Vasilij lanciò a Pierre un'occhiata densa di significati. «So da buone
fonti che l'imperatrice madre prende vivo interesse a tutta questa faccenda. Come ben sai
ella nutre per Hélène la più viva benevolenza.»

       Pierre aveva tentato più volte di parlare, ma se il principe Vasilij non glielo
consentiva, lo stesso Pierre aveva paura di pronunciarsi in quel tono di rifiuto netto e di
dissenso col quale era fermamente deciso a rispondere al suocero. Inoltre gli tornavano
alla mente le parole dello statuto massonico: «Sii affabile e ospitale.» Si accigliava,
arrossiva, si alzava e tornava a sedersi, facendo violenza a se stesso per fare la cosa più
difficile della sua vita: dire in faccia a una persona qualcosa che gli riesce sgradito; non
dire ciò che questa persona si attende, chiunque essa sia. Era così abituato ad arrendersi al
tono di negligente sicurezza del principe Vasilij, che anche adesso sentiva come da quanto
avrebbe detto ora o tra un istante dipendesse tutto il suo futuro: se avrebbe ripreso, cioè, la
vecchia strada o se si sarebbe avviato per quella nuova che i massoni gli avevano indicata
in modo così attraente e lungo la quale era convinto di poter risorgere a nuova vita.

       «Ebbene, mio caro,» disse in tono scherzoso il principe Vasilij; «dimmi di sì; da
parte mia scriverò a Hélène e ammazzeremo il vitello grasso...»

       Ma il principe Vasilij non aveva fatto in tempo a pronunciare del tutto la sua
facezia, che Pierre, senza guardare negli occhi il suo interlocutore, il viso atteggiato a una
collera che ricordava suo padre, profferì in un bisbiglio:

       «Principe, io non vi ho invitato a casa mia. Andatevene, ve ne prego, andatevene!»
Balzò in piedi e spalancò la porta. «Andatevene,» ripeté, non credendo a se stesso e
rallegrandosi dell'espressione di smarrimento e di paura che era apparsa sul volto del
principe Vasilij.

       «Ma che ti prende? Ti senti male, forse?»

       «Andate!» ripeté ancora una volta Pierre con voce tremante.

       E il principe Vasilij dovette andarsene senza aver ottenuto alcuna spiegazione.

       Una settimana dopo, congedatosi dai nuovi amici massoni e lasciando somme
cospicue per le elemosine, Pierre partì per i suoi possedimenti. I nuovi confratelli gli
avevano consegnato lettere per Kiev e per Odessa, indirizzate ai massoni di quelle città, e
gli avevano promesso di scrivergli e di guidarlo nella sua nuova attività.




                                                                                           432
www.writingshome.com
                                 Lev Nicolaevic Tolstoj – Guerra e pace


VI



       La questione tra Pierre e Dolochov venne messa a tacere, e nonostante la severità
dell'imperatore in materia di duelli né i due avversari né i loro padrini subirono alcuna
conseguenza. Ma la faccenda del duello, confermata dalla rottura di Pierre con la moglie,
si era propagata in società. Pierre, che veniva considerato con protettiva sufficienza
quando era un figlio illegittimo, e poi era stato vezzeggiato e adulato allorché era divenuto
il miglior partito di tutte le Russie, dopo il suo matrimonio, quando le ragazze da marito e
le loro madri non avevano più nulla da aspettarsi da lui, era molto scaduto nell'opinione
della buona società, tanto più che Pierre non sapeva e non desiderava fare alcuno sforzo
per accattivarsi la benevolenza di quella gente. Adesso accusavano lui solo di quanto era
successo; dicevano che era un geloso maniaco, soggetto ad eccessi di collera furibonda
come suo padre. E quando, dopo la partenza di Pierre, Hélène tornò a Pietroburgo, non
soltanto venne accolta con cordialità da tutti i suoi conoscenti, ma con una sfumatura di
rispetto che alludeva alla sua disgrazia. Hélène assumeva l'espressione dignitosa che
aveva imparato a darsi grazie al tatto che le era proprio, pur non comprendendone il
significato. Quest'espressione diceva che ella si era decisa, senza lagnarsi, a sopportare la
propria disgrazia, e che suo marito era per lei una croce mandatale da Dio. Il principe
Vasilij enunciava con meno riserbo la propria opinione. Quando il discorso cadeva su
Pierre, egli si stringeva nelle spalle e, toccandosi la fronte, diceva:

       «Un cerveau fêlé, je le disais toujours.»

       «Io l'avevo detto fin dal principio,» diceva di Pierre Anna Pavlovna, «lo avevo detto
subito, fin da allora e prima di ogni altro (ella insisteva sulla propria priorità) che era un
giovane scriteriato, guastato dalle idee corrotte del nostro secolo. Io lo dicevo quando tutti
si mostravano entusiasti di lui e lui era appena arrivato dall'estero; se vi ricordate, una
sera da me si comportò come una specie di Marat. E come è andata a finire? Fin da allora,
del resto, io non vedevo con favore questo matrimonio e avevo predetto tutto quello che
sarebbe successo.»

       Anna Pavlovna continuava come una volta a dare in casa sua dei ricevimenti nel
corso dei quali si riuniva la crême de la véritable bonne société, la fine fleur de l'essence
intellectuelle de la société de Pétersbourg, come diceva lei.

       Ma oltre che per questa raffinata selezione degli invitati, le serate di Anna Pavlovna
si distinguevano anche per il fatto che ogni volta ella ammanniva ai suoi ospiti qualche
persona nuova e interessante, e in nessun luogo come a queste serate si rivelava in modo
                                                                                          433
www.writingshome.com
                               Lev Nicolaevic Tolstoj – Guerra e pace


tanto palese e sicuro il grado del termometro politico che segnava l'umore degli ambienti
di corte e legittimisti di Pietroburgo.

       Alla fine del 1806, quando ormai erano noti tutti i dolorosi particolari
dell'annientamento dell'armata prussiana a Jena e ad Austerlitz ad opera di Napoleone e
della resa della maggior parte delle fortezze prussiane, e quando già le nostre truppe
erano penetrate in Prussia ed era iniziata la seconda campagna con Napoleone, Anna
Pavlovna diede un ricevimento in casa sua. La crême de la véritable bonne société era
costituita dall'incantevole e sventurata Hélène, abbandonata dal marito, da Mortemart,
dall'affascinante principe Ippolit, recentemente giunto da Vienna, da due diplomatici,
dalla zietta, da un giovanotto che nel salotto veniva semplicemente designato come un
homme de beaucoup de mérite, da una damigella d'onore di recente nomina, dalla madre di
costei e da qualche altra persona di minor spicco.

       Colui che quella sera Anna Pavlovna elargiva ai suoi ospiti a titolo di novità, era
Boris Drubeckoj, arrivato da poco dall'armata prussiana in qualità di corriere e in quel
momento aiutante di campo di un personaggio molto altolocato.

       Il grado del termometro politico indicato quella sera dalla società qui raccolta era
questo: per quanto tutti i sovrani e i generali europei si sforzino di lusingare Bonaparte per
causare a me e in genere a noi tanti dispiaceri e tante amarezze, la nostra opinione su
Bonaparte non può mutare. Noi non cesseremo di esprimere in proposito il nostro vero
modo di pensare, e possiamo solo dire al re di Prussia e agli altri: «Tanto peggio per voi.
Tu l'as voulu, George Dandin. Sì, è tutto quello che possiamo dire.» Ecco che cosa indicava il
termometro politico alla serata di Anna Pavlovna. Quando Boris, colui che doveva essere
«elargito» agli invitati, entrò nel salotto quasi tutti gli invitati vi erano già riuniti e la
conversazione, diretta da Anna Pavlovna, verteva sulle nostre relazioni diplomatiche con
l'Austria e sulla speranza di un'alleanza con la stessa.

       Boris si era fatto più uomo, e appariva fresco e colorito. Vestito della sua
elegantissima uniforme d'aiutante di campo, entrò disinvolto nel salotto e venne condotto,
come d'uso, a salutare la zietta, per poi essere ammesso nel circolo generale.

       Anna Pavlovna gli diede da baciare la sua manina asciutta e lo presentò ad alcune
persone che egli non conosceva descrivendogliele una per una in un bisbiglio.

       «Le prince Hyppolite Kouraguine: charmant jeune homme. Monsieur Krug, chargé
d'affaires de Kopenhague: un esprit profond,» e, semplicemente: «Monsieur Shitoff, un homme de
beaucoup de mérite,» a proposito di colui che fruiva di tale appellativo.

                                                                                          434
www.writingshome.com
                                 Lev Nicolaevic Tolstoj – Guerra e pace


        In quell'ultimo periodo del suo servizio, grazie alle brighe di Anna Michajlovna,
alle sue stesse inclinazioni e alle qualità del suo carattere riservato, Boris era riuscito a
mettersi nella posizione più vantaggiosa. Egli era aiutante di campo di un personaggio
molto altolocato, gli era stata affidata una missione molto importante in Prussia e ne era
appena ritornato in qualità di corriere. Aveva perfettamente assimilato i principi di quella
gerarchia non scritta che tanto gli era piaciuta a Olmütz e in base alla quale un alfiere può
stare, senza possibilità di confronto, più in alto di un generale, mentre per aver successo in
servizio non servono gli sforzi, le fatiche, il valore, la costanza, ma unicamente la capacità
di saper trattare con coloro che accordano le ricompense per il servizio stesso. Egli stesso
sovente si stupiva dei suoi rapidi progressi e di come gli altri non fossero in grado di
capire una cosa simile. In seguito a questa scoperta, tutto il suo modo di vivere, tutte le sue
relazioni coi vecchi conoscenti, tutti i suoi progetti per l'avvenire erano del tutto mutati.
Non era ricco, ma aveva speso i suoi ultimi denari per essere vestito meglio di ogni altro;
si sarebbe privato di molti piaceri piuttosto che permettersi di circolare con una brutta
carrozza o di mostrarsi vestito di un'uniforme vecchia per le strade di Pietroburgo.
Avvicinava e cercava di conoscere soltanto le persone che erano al di sopra di lui e che
quindi potevano essergli utili. Gli piaceva Pietroburgo e disprezzava Mosca. Il ricordo dei
Rostov e del suo amore d'infanzia per Nataša non gli era gradito, e non aveva più messo
piede neppure una volta in casa Rostov dal giorno in cui era partito per l'esercito.
Considerava il fatto di essere introdotto nel salotto di Anna Pavlovna alla stregua di
un'importante promozione in servizio; comprese subito quale fosse, qui, il proprio ruolo, e
lasciò che Anna Pavlovna approfittasse dell'interesse che egli suscitava, osservando con
attenzione ogni persona e valutando i vantaggi e le possibilità di avvicinare questa o
quella. Sedette al posto che gli venne indicato, vicino alla bellissima Hélène, e prese ad
ascoltare la conversazione generale.

        «"Vienne trouve les bases du traité proposé tellement hors d'atteinte, qu'on ne saurait y
parvenir même par une continuité de succès les plus brillants, et elle mêt en doute les moyens qui
pourraient nous les procurer." C'est la phrase authentique du cabinet de Vienne,» diceva il chargé
d'affaires danese.

        «C'est le doute qui est flatteur!» disse l'homme à l'esprit profond con un fine sorriso.

        «Il faut distinguer entre le cabinet de Vienne et l'Empereur d'Autriche,» disse Mortemart.
«L'Empereur d'Autriche n'a jamais pu penser à une chose pareille, ce n'est que le cabinet qui le
dit.»

        «Eh, mon cher vicomte,» interloquì Anna Pavlovna, «l'Urope (chissà perché
pronunciava l'Urope, come se fosse una particolare finezza della lingua francese che lei
                                                                                                   435
www.writingshome.com
                                 Lev Nicolaevic Tolstoj – Guerra e pace


poteva permettersi quando parlava con un francese), l'Urope ne sera jamais notre alliée
sincère.»

       Subito dopo Anna Pavlovna, per dare il via a Boris, portò il discorso sul coraggio e
la fermezza del re di Prussia.

       Boris ascoltava attentamente chiunque parlasse, in attesa del suo turno; ma al
tempo stesso era già riuscito varie volte a occhieggiare la sua vicina, la bellissima Hélène,
che ripetutamente, sorridendo, aveva incrociato lo sguardo col giovane e avvenente
aiutante di campo.

       Con molta naturalezza, parlando della posizione della Prussia, Anna Pavlovna
pregò Boris di raccontare del suo viaggio a Glogau e della situazione nella quale aveva
trovato le truppe prussiane. Con calma, ed esprimendosi in un francese forbito e corretto,
Boris raccontò molti particolari interessanti, sulle truppe, sulla corte, evitando con cura,
nel corso di tutto il suo racconto, di manifestare alcuna opinione personale sui fatti che
andava riferendo. Per un poco egli fu padrone dell'attenzione generale e Anna Pavlovna
sentì che l'offerta di quella primizia era stata accolta con piacere da tutti gli invitati.
Hélène, più d'ogni altro manifestò, particolare attenzione al racconto di Boris. Essa lo
interrogò varie volte su alcuni dettagli del suo viaggio e parve interessarsi particolarmente
alla situazione dell'armata prussiana. Non appena egli ebbe terminato di parlare, lei gli
rivolse la parola col consueto sorriso.

       «Il faut absolument que vous veniez me voir,» disse, in un tono da lasciar intendere che,
per certe considerazioni che egli non poteva conoscere, la cosa fosse assolutamente
necessaria. «Mardi entre huit et neuf heures. Vous me ferez grand plaisir.»

       Boris promise di aderire al suo desiderio, e avrebbe voluto mettersi a conversare
con lei, ma Anna Pavlovna lo chiamò col pretesto che la zietta desiderava ascoltarlo.

       «Conoscete suo marito, vero?» disse Anna Pavlovna, chiudendo gli occhi e
indicando Hélène con un gesto malinconico. «Ah, che donna incantevole! E così
sfortunata! Non parlate di lui in sua presenza, ve ne prego, non parlatene. Le riuscirebbe
troppo penoso!»



VII




                                                                                            436
www.writingshome.com
                                Lev Nicolaevic Tolstoj – Guerra e pace


       Quando Boris e Anna Pavlovna fecero ritorno alla cerchia degli invitati, il principe
Ippolit dominava la conversazione. Questi, spostandosi in avanti sulla poltrona, esclamò:

       «Le Roi de Prusse!» E subito dopo scoppiò a ridere. Tutti si volsero verso di lui.

       «Le Roi de Prusse?» domandò allora Ippolit. Di nuovo rise e di nuovo, con la faccia
tornata seria e tranquilla, si sprofondò nella sua poltrona.

       Anna Pavlovna attese ancora un poco, ma, poiché decisamente non sembrava che
Ippolit volesse aggiungere altro, cominciò a raccontare di come, a Potsdam, quell'ateo di
Bonaparte avesse sottratto la spada di Federico il Grande.

       «C'est l'épée de Frédéric le Grand, que je...» cominciò, ma Ippolit la interruppe con le
parole:

       «Le Roi de Prusse...» e di nuovo, non appena si rivolsero verso di lui, si scusò e
tacque.

       Anna Pavlovna si accigliò. Allora Mortemart, che era amico di Ippolit, lo affrontò
con decisione:

       «Voyons à qui en avez vous avec votre Roi de Prusse?»

       Ippolit scoppiò a ridere come se si vergognasse del suo riso.

       «Non, ce n'est rien, je voulais dire seulement... (Avrebbe voluto ripetere una facezia che
aveva udito a Vienna e che durante tutta la serata aveva desiderato infilare nel discorso.) Je
voulais dire seulement que nous avons tort de faire la guerre pour le Roi de Prusse.»

       Boris ebbe un cauto sorriso, cosicché poteva essere interpretato come un sorriso
canzonatorio, oppure di compiaciuto divertimento per la celia, a seconda di come lo si
volesse interpretare. Tutti si misero a ridere.

       «Il est très mauvais, votre jeu de mots, très spirituel, mais injuste,» disse Anna Pavlovna
minacciandolo con un ditino. «Nous ne faisons pas la guerre pour le roi de Prusse, mais pour les
bons principes. Ah, le méchant, ce prince Hippolyte!» disse ancora.

       La conversazione si mantenne animata per tutta la sera, aggirandosi in prevalenza
sulle novità politiche. Ma alla fine della serata si ravvivò anche maggiormente, quando si
parlò delle ricompense concesse dall'imperatore.

       «Se l'anno scorso X ha ricevuto una tabacchiera col ritratto,» diceva l'homme à l'esprit
profond, «perché Y non dovrebbe ottenere la stessa ricompensa?»
                                                                                              437
www.writingshome.com
                                Lev Nicolaevic Tolstoj – Guerra e pace


       «Je vous demande pardon, une tabatière avec le portrait de l'Empereur est une récompense,
mais point une distinction,» obiettò uno dei diplomatici, «un cadeau plutôt.»

       «Il y a plutôt des antécédents, je vous citerai Schwarzenberg.»

       «C'est impossible,» replicò un terzo.

       «Scommessa. Le grand cordon, c'est différent...»

       Quando tutti si alzarono per andarsene, Hélène, che aveva parlato assai poco per
tutta la sera, si rivolse di nuovo a Boris in termini di affabile e allusiva preghiera e gli
ordinò di recarsi da lei il martedì successivo.

       «Per me è molto importante,» disse con un sorriso, voltandosi a guardare Anna
Pavlovna, la quale confermò il desiderio di Hélène con lo stesso triste sorriso che
accompagnava le proprie parole quando alludeva alla sua alta protettrice.

       Sembrava che quella sera, in virtù di poche parole pronunciate da Boris a proposito
delle truppe prussiane, Hélène a un tratto avesse scoperto che le era necessario vederlo. In
un certo senso lei pareva promettergli che martedì, quando egli si fosse recato da lei, gli
avrebbe spiegato la ragione di tale necessità.

       Il martedì sera, però, quando fu nel sontuoso salone di Hélène, Boris non ebbe la
chiara spiegazione di come mai la sua presenza fosse necessaria. C'erano altri invitati, la
contessa parlò assai poco con lui e, soltanto al momento del congedo, mentre egli le
baciava la mano, con una strana assenza di sorriso, in modo del tutto inatteso gli bisbigliò:

       «Venez demain diner... le soir. Il faut que vous veniez... Venez.»

       Durante quel suo soggiorno a Pietroburgo, Boris divenne assiduo frequentatore
della casa della contessa Bezuchova.



VIII



       La guerra divampava e il campo delle operazioni si avvicinava alle frontiere della
Russia. Dappertutto echeggiavano maledizioni contro Bonaparte, questo nemico del
genere umano; nei villaggi si arruolavano militi e reclute e dal teatro della guerra
giungevano notizie contraddittorie, come sempre false e perciò variamente interpretate e
commentate.
                                                                                            438
www.writingshome.com
                               Lev Nicolaevic Tolstoj – Guerra e pace


       La vita del vecchio principe Bolkonskij, del principe Andrej e della principessina
Mar'ja era molto cambiata dal 1805.

       Nel 1806 il vecchio principe era stato incluso tra gli otto comandanti supremi della
milizia, creati in quell'epoca in tutta la Russia. Nonostante la senile fragilità, che si era
accentuata nel periodo in cui aveva creduto che suo figlio fosse stato ucciso, il vecchio
principe non si era ritenuto in diritto di rifiutare una carica che gli era stata accordata per
volere dello stesso sovrano, e questa nuova attività lo aveva ridestato e rinvigorito. Era in
viaggio senza posa per le tre province che gli erano state affidate; nelle sue mansioni si
mostrava efficiente fino alla pedanteria, severo con i suoi sottoposti, fino alla crudeltà, e si
occupava di persona d'ogni minimo particolare. La principessina Mar'ja aveva ormai
smesso di prender lezioni di matematica da suo padre, e si recava nel suo studio soltanto
la mattina, quando lui era in casa, accompagnata dalla nutrice e dal piccolo principe
Nikolaj, come il nonno lo chiamava. Il lattante principe Nikolaj abitava con la nutrice e con
la njanja Savišna nell'appartamento della defunta piccola principessa, e la principessina
Mar'ja trascorreva la maggior parte della giornata nella stanza del bambino facendo come
meglio sapeva da mamma al suo nipotino. Anche M.lle Bourienne mostrava di essere
molto affezionata al bimbo; e la principessina Mar'ja, privandosene lei stessa, sovente
cedeva alla sua amica il piacere di cullare il piccolo angelo (così ella chiamava il nipotino) e
di giocare con lui.

       Accanto al presbiterio della chiesa di Lysye Gory sorgeva ora una cappella, eretta
sopra la tomba della piccola principessa, nella quale era stato collocato un monumento di
marmo fatto venire appositamente dall'Italia e raffigurante un angelo che apre le ali e sta
per spiccare il volo verso il cielo. L'angelo aveva il labbro superiore un po' sollevato, come
se si accingesse a sorridere, e una volta il principe Andrej e la principessina Mar'ja,
uscendo dalla cappella, si confessarono a vicenda che, strana cosa, il viso dell'angelo
ricordava loro il volto della morta. Ma, cosa ancor più strana, e che il principe Andrej non
confidò alla sorella, era che nell'espressione conferita per caso all'angelo dallo scultore, egli
leggeva le stesse parole di mite rimprovero che aveva letto a suo tempo sul volto della
moglie morta: «Perché, perché mi avete fatto questo?...»

       Poco dopo il ritorno del principe Andrej, il vecchio principe aveva assegnato al
figlio la sua parte di patrimonio e gli aveva dato Boguèarovo, una grande proprietà a una
quarantina di verste da Lysye Gory. In parte a causa dei penosi ricordi legati a Lysye
Gory, in parte perché non sempre si sentiva forze sufficienti per sopportare il carattere del
padre, e, anche, perché aveva bisogno di solitudine, il principe Andrej aveva approfittato
di Boguèarovo per farvi costruire una casa, e qui trascorreva buona parte del tempo.

                                                                                             439
www.writingshome.com
                               Lev Nicolaevic Tolstoj – Guerra e pace


       Dopo la campagna di Austerlitz il principe Andrej aveva fermamente deciso di non
abbandonare il servizio nell'esercito, e quando la guerra era ricominciata e tutti si videro
costretti ad arruolarsi di nuovo, per essere esentato dal servizio effettivo si fece assegnare
un incarico per il reclutamento della milizia popolare alle dipendenze del padre. Dopo la
campagna del 1805, il vecchio principe e il figlio si erano, per così dire, scambiate le parti.
Il padre, eccitato dal ritorno all'attività, si aspettava il meglio dalla campagna in corso; al
contrario il principe Andrej, non prendendo parte alla guerra e segretamente
rammaricandosene, vi vedeva soltanto il peggio.

       Il 26 febbraio 1807 il vecchio principe era partito per la sua circoscrizione. Come
accadeva quasi sempre durante le assenze di suo padre, il principe Andrej era rimasto a
Lysye Gory. Già da tre giorni il piccolo Nikoluška era ammalato. I cocchieri che avevano
accompagnato il vecchio principe tornarono dalla città portando delle lettere e altre carte
per il principe Andrej.

       Non avendo trovato il giovane principe nel suo studio, il cameriere che recava le
lettere si recò nell'appartamento della principessina Mar'ja, ma il principe non si trovava
nemmeno lì. Al cameriere fu detto che egli era nella stanza del bambino.

       «Permettete, eccellenza: è arrivato Petruša con delle carte,» disse una delle ragazze
che aiutavano la njanja, rivolgendosi al principe Andrej che, seduto su una piccola seggiola
da bambino, con le mani tremanti e le sopracciglia aggrottate lasciava cadere alcune gocce
di una medicina da una boccetta in un bicchiere colmo d'acqua a metà.

       «Che cosa c'è?» domandò con voce adirata. E con un sussulto incauto della mano,
versò dalla boccetta nel bicchiere qualche goccia in più. Allora gettò via dal bicchiere tutta
la medicina sul pavimento e chiese dall'altra acqua. La ragazza gliela porse.

       La stanza era arredata con un lettino da bimbo, due bauli, due poltrone, una tavola,
un tavolino e la piccola seggiola infantile sulla quale sedeva il principe Andrej. Le finestre
avevano le tende tirate e sulla tavola ardeva una candela mascherata da un fascicolo di
musica rilegato, in modo che la luce non piovesse sul lettino.

       «Caro,» disse la principessina Mar'ja, rivolgendosi al fratello dal lettino accanto al
quale si trovava, «è meglio aspettare... più tardi...»

       «Ah... fammi il piacere, tu dici sempre delle sciocchezze; hai già aspettato fin
troppo, ed ecco che cos'hai ottenuto,» disse il principe Andrej con un bisbiglio adirato,
evidentemente desiderando ferire la sorella.


                                                                                           440
www.writingshome.com
                                Lev Nicolaevic Tolstoj – Guerra e pace


        «No, caro, credimi: è meglio non svegliarlo; si è addormentato,» disse la
principessina con voce supplichevole.

        Il principe Andrej si alzò e in punta di piedi si avvicinò al lettino con il bicchiere in
mano.

        «Già, forse è meglio non svegliarlo?» disse lui indeciso.

        «Fa' come vuoi; sì... io credo che... ma fa' come vuoi tu,» disse la principessina
Mar'ja, intimidita e confusa per il fatto che la sua opinione fosse prevalsa. E indicò al
fratello la ragazza che lo chiamava con un sussurro.

        Era la seconda notte che entrambi non dormivano per assistere il bambino, arso
dalla febbre. In quelle quarantotto ore, poiché non avevano fiducia nel medico di casa e in
attesa di quello che era stato mandato a chiamare in città, erano ricorsi di continuo ora a
un rimedio ora a un altro. Preoccupati e spossati dall'insonnia, scaricavano il loro dolore
l'uno sull'altro, bisticciando e rimproverandosi a vicenda.

        «C'è Petruša con certe carte da parte di vostro padre,» mormorò la ragazza.

        Il principe Andrej uscì.

        «Be', che cosa c'è?» domandò con voce adirata. Ascoltò le istruzioni verbali che suo
padre gli inviava, poi prese la lettera e i plichi che gli venivano porti e ritornò nella stanza
del bambino.

        «Allora, come va?» domandò.

        «Sempre lo stesso, aspetta per amor di Dio. Karl Ivanyè dice sempre che il sonno è
la cosa più preziosa,» mormorò con un sospiro la principessina Mar'ja.

        Il principe Andrej si avvicinò al bambino e lo toccò. Scottava.

        «Levatevi di mezzo, voi e il vostro Karl Ivanyè!» Prese il bicchiere con le gocce che
vi aveva versato e si avvicinò di nuovo al bimbo.

        «André, non dobbiamo!» esclamò la principessina Mar'ja.

        Ma il principe Andrej aggrottò le sopracciglia e con un'espressione mista di collera e
di sofferenza si chinò sul bambino.

        «Io voglio così, invece,» disse. «Suvvia, ti prego, dagliela tu stessa.»


                                                                                             441
www.writingshome.com
                               Lev Nicolaevic Tolstoj – Guerra e pace


       La principessina Mar'ja si strinse nelle spalle; prese docilmente il bicchiere, chiamò
la njanja e si accinse a somministrare la medicina. Il bambino cominciò a strillare e a
soffocare. Il principe Andrej, contraendo il viso in una smorfia, si prese la testa fra le mani,
uscì dalla camera e andò a sedere su un divano nella stanza accanto.

       Aveva ancora le lettere tra le mani. Le aprì macchinalmente e prese a leggere. Il
vecchio principe, servendosi di una carta turchina, aveva scritto quanto segue con la sua
grossa calligrafia allungata, usando qua e là delle abbreviazioni:

       «Ho ricevuto in questo momento un'assai lieta notizia per mezzo del corriere,
sempre che non si tratti di menzogne. Bennigsen avrebbe riportato piena vittoria su
Bonaparte presso Eilau. A Pietroburgo tutti esultano e all'esercito sono state inviate
ricompense a non finire. Anche se Bennigsen è un tedesco, mi compiaccio con lui. Quanto
al comandante di Korèevo, un certo Chandrikov, non riesco a capire che cosa faccia: non
sono ancora stati forniti gli uomini di riserva e le vettovaglie. Galoppa subito laggiù e se
non sarà tutto pronto fra una settimana gli farò saltare la testa. Sulla battaglia di
Preussisch-Eilau ho ricevuto anche una lettera da parte di Peten'ka: lui vi ha preso parte, è
tutto vero. Quando non si impicciano coloro che non dovrebbero impicciarsi, anche un
tedesco riesce a battere Bonaparte. Ti raccomando: galoppa senza indugio a Korèevo ed
esegui il mio incarico!»

       Il principe Andrej emise un sospiro e dissuggellò un'altra busta. Era una lettera di
Bilibin scritta su due foglietti di carta interamente coperti da una scrittura minuta. La
ripiegò senza leggerla e rilesse un'altra volta la lettera del padre che terminava con le
parole: «Galoppa senza indugio a Korèevo ed esegui il mio incarico!»

       «No, mi dispiace, ma finché il bambino non s'è rimesso, non ci vado,» pensò. Poi,
avvicinatosi alla porta, gettò un'occhiata nella stanza. La principessina Mar'ja era sempre
accanto al lettino e cullava dolcemente il piccolo.

       «Già, e c'è un'altra cosa spiacevole che mi scrive,» pensava il principe Andrej
riandando al contenuto della lettera del padre. «Sì. I nostri hanno riportato una vittoria su
Bonaparte proprio quando io non sono in servizio. Sì, sì, tutto sembra volersi beffare di
me... ebbene, buon pro vi faccia...» E prese a leggere la lettera di Bilibin, che era scritta in
francese. Leggeva senza capire nemmeno la metà delle parole, leggeva solo per
costringersi a non pensare, almeno per un momento, a ciò che da troppo tempo pensava in
modo così esclusivo e tormentoso.




                                                                                            442
www.writingshome.com
                                   Lev Nicolaevic Tolstoj – Guerra e pace


IX



        Ora Bilibin si trovava presso il quartier generale dell'esercito in qualità di addetto
diplomatico e, sebbene in francese, e con arguzie e giri di frase francesi, riferiva tuttavia
dell'intera campagna militare con un'impassibilità prettamente russa nel giudicare e
deridere i suoi connazionali e se stesso. Bilibin scriveva che la sua discrétion di diplomatico
lo metteva alla tortura e che era felice di avere nel principe Andrej un corrispondente
fidato col quale potersi sfogare e buttar fuori il fiele che gli si era accumulato dentro alla
vista di tutto ciò che accadeva nell'esercito. La lettera era ormai di vecchia data, precedente
alla stessa battaglia di Preussisch-Eilau.

        Depuis nos grands succès d'Austerlitz vous savez, mon cher Prince, scriveva Bilibin, que
je ne quitte plus les quartiers généraux. Décidément j'ai pris le goût de la guerre, et bien m'en a
pris. Ce que j'ai vu ces trois mois, est incroyable.

        Je commence ab ovo. L'ennemi du genre humain, comme vous savez, s'attaque aux
Prussiens. Les Prussiens sont nos fidèles alliés, qui ne nous ont trompés que trois fois depuis trois
ans. Nous prenons fait et cause pour eux. Mais il se trouve que l'ennemi du genre humain ne fait
nulle attention à nos beaux discours, et avec sa manière impolie et sauvage se jette sur les Prussiens
sans leur donner le temps de finir la parade commencée, en deux tours de main les rosses à plate
couture et va s'installer au palais de Potsdam.

        J'ai le plus vif désir, écrit le Roi de Prusse à Bonaparte, que V.M. soit accueillie et traitée
dans mon palais d'une manière qui lui soit agréable, et c'est avec empressement que j'ai pris à cet
effet toutes les mesures que les circonstances me permettaient. Puisse-je avoir reussi! Les généraux
Prussiens se piquent de politesse envers les Français et mettent bas les armes aux premières
sommations.

        Le chef de la garnison de Glogau avec dix milles hommes demande au Roi de Prusse ce qu'il
doit faire s'il est sommé de se rendre... Tout cela est positif.

        Bref, espérant en imposer seulement par notre attitude militaire, il se trouve que nous voilà
en guerre pour tout de bon, et ce qui plus est, en guerre sur nos frontières 'avec' et 'pour' le Roi de
Prusse. Tout est au grand complet, il ne nous manque qu'une petite chose, c'est le général en chef.
Comme il s'est trouvé que les succès d'Austerlitz auraient pu être plus décisifs si le général en chef
eut été moins jeune, on fait la revue des octogénaires et entre Prosorofsky et Kamensky, on donne la
préférence au dernier. Le général nous arrive en kibik a la manière de Souvoroff, et est accueilli avec
des acclamations de joie et de triomphe.

                                                                                                   443
www.writingshome.com
                                 Lev Nicolaevic Tolstoj – Guerra e pace


       Le 4 arrive le premier courrier de Pétersbourg. On apporte les malles dans le cabinet du
maréchal, qui aime à faire tout par lui-même. On m'appelle Pour aider à faire le triage des lettres et
prendre celles qui nous sont destinées. Le maréchal nous regarde faire et attends les paquets qui lui
sont adressés. Nous cherchons - il n'y en a point. Le maréchal devient impatient, se met lui même à
la besogne et trouve des lettres de l'Empereur pour le comte T., pour le prince V. et autres. Alors le
voilà qui se met dans une de ses colères bleues. Il gette feu et flamme contre tout le monde, s'empare
des lettres, les décachète et lit celles de l'Empereur adressées à d'autres. Ah, in questo modo
agiscono con me! Di me non ci si fida! Dunque, c'è l'ordine di sorvegliarmi! Benissimo,
fuori tutti! Et il écrit le fameux ordre du jour au général Benigsen.

       "Io sono ferito, non posso montare a cavallo né di conseguenza comandare
l'esercito. Voi avete condotto a Pultusk il vostro corpo d'armata disfatto: qui esso è allo
scoperto, senza legna e senza foraggio; perciò bisogna provvedere, e poiché ieri voi stesso
ne avete riferito al conte Buxhöwden, si deve pensare a una ritirata verso il nostro confine,
al che occorre procedere oggi stesso.

       In seguito a tutte le mie cavalcate, écrit-il à l'Empereur, mi si è formata una piaga da
sella, la quale, anche a causa di tutti i miei precedenti strapazzi, mi impedisce di montare a
cavallo e di comandare un esercito che si allarga su un fronte così esteso: per questo ne ho
affidato il comando al generale più anziano dopo di me, il conte Buxhöwden,
rimettendogli l'ordine di servizio e quanto ad esso attiene, consigliandolo, se mancheranno
di grano, di ritirarsi ulteriormente verso l'interno della Prussia, dato che non resta grano
che per una sola giornata, mentre taluni reggimenti addirittura non hanno nulla. Stando
alla dichiarazione dei comandanti di divisione Osterman e Sedmoreckij ai contadini è già
stato divorato tutto. Quanto a me, fino a quando non sarò guarito, resterò nell'ospedale di
Ostrolenko. Delle quali cose fornito devotissimo ragguaglio, porto a conoscenza che, se
l'armata permarrà negli attuali bivacchi altri quindici giorni, in primavera non ci sarà un
solo uomo valido.

       Consentite di ritirarsi in campagna a un vegliardo, il quale resterà comunque
screditato per il fatto di non aver potuto adempiere il grande e glorioso destino per il
quale era stato prescelto. Attenderò qui, all'ospedale, la Vostra benigna autorizzazione in
tal senso, al fine di non svolgere nell'esercito la parte dello scritturale anziché quella di
comandante. Il mio allontanamento dall'esercito non produrrà più rumore che se se ne
andasse un cieco. Di individui come me in Russia ce ne sono migliaia."

       Le maréchal se fâche contre l'Empereur et nous punit tous; n'est ce pas que c'est logique!



                                                                                                    444
www.writingshome.com
                                  Lev Nicolaevic Tolstoj – Guerra e pace


        Voilà le premier acte. Aux suivants l'intérêt et le ridicule montent comme de raison. Après
le départ du maréchal il se trouve que nous sommes en vue de l'ennemi, et qu'il faut livrer bataille.
Buxhöwden est général en chef par droit d'ancienneté, mais le général Bennigsen n'est pas de cet
avis; d'autant plus qu'il est lui, avec son corps en vue de l'ennemi, et qu'il veut profiter de
l'occasion d'une bataille «aus eigener Hand», comme disent les Allemands. Il la donne. C'est la
bataille de Poultousk, qui est sensée être une grande victoire, mais qui à mon avis ne l'est pas du
tout. Nous autres pékins avons, comme vous savez, une très vilaine habitude de décider du gain ou
de la perte d'une bataille. Celui qui s'est retiré après la bataille, l'a perdue, voilà ce que nous disons,
et à titre nous avons perdu la bataille de Poultcusk. Bref, nous nous retirons après la bataille, mais
nous envoyons un courrier à Pétersbourg, qui porte les nouvelles d'une victoire, et le général ne
cède pas le commandement en chef à Buxhöwden espérant recevoir de Pétersbourg en
reconnaissance de sa victoire le titre de général en chef. Pendant cet interrègne, nous commençons
un plan de manoeuvres excessivement intéressant et original. Notre but ne consiste pas, comme il
devrait l'être, à éviter ou à attaquer l'ennemi; mais uniquement à éviter le général Buxhöwden, qui
par droit d'ancienneté serait notre chef. Nous poursuivons ce but avec tant d'énergie, que même en
passant une rivière qui n'est pas guéable, nous brûlons les ponts pour nous séparer de notre
ennemi, qui, pour le moment, n'est pas Bonaparte, mais Buxhöwden. Le général Buxhöwden a
manqué d'être attaqué et pris par des forces ennemies supérieures à cause d'une de nos belles
manoeuvres qui nous sauvait de lui. Buxhöwden nous poursuit - nous filons. A peine passe-t-il de
notre côté de la rivière, que nous repassons de l'autre. A la fin notre ennemi Buxhöwden nous
attrappe et s'attaque à nous. Les deux généraux se fâchent. Il y a même une provocation en duel de
la part de Buxhöwden et une attaque d'épilepsie de la part de Bennigsen. Mais au moment critique
le courrier, qui porte la nouvelle de notre victoire de Poultousk, nous apporte de Pétersbourg notre
nomination de général en chef, et le premier ennemi Buxhöwden est enfoncé: nous pouvons penser
au second, à Bonaparte. Mais ne voilà-t-il pas qu'à ce moment se lève devant nous un troisième
ennemi, c'est le ortodosso qui demande à grands cris du pain, de la viande, de souchary, du foin,
que sais je! La moitié des régiments forme des troupes libres, qui parcourent la contrée en nettant
tout à feu et à sang. Les dernière campagne ne peut vous donner la moindre idée. La moitiè de
régiments forme des troupes libres, qui parcourent la contrée en mettant tout à feu et à sang. Les
habitants sont ruinés de fond en comble, les hôpitaux regorgent de malades, et la disette est partout.
Deux fois le quartier général a été attaqué par des troupes de maraudeurs et le général en chef a été
obligé lui même de demander un bataillon pour les chasser. Dans une de ces attaques on m'a
emporté ma malle vide et ma robe de chambre. L'Empereur veut donner le droit à tous les chefs de
divisions de fusiller les maraudeurs, mais je crains fort que cela n'oblige une moitié de l'armée de
fusiller l'autre.



                                                                                                       445
www.writingshome.com
                                 Lev Nicolaevic Tolstoj – Guerra e pace


          Dapprima il principe Andrej lesse soltanto con gli occhi, ma poi, involontariamente,
ciò che leggeva (sebbene sapesse che non si doveva far pieno credito a Bilibin) cominciò a
interessarlo sempre più. Dopo aver letto fino a questo passo, egli appallottolò la lettera e la
gettò via. Non lo irritava tanto ciò che aveva letto, quanto il fatto che la vita di laggiù, la
quale gli era estranea, potesse metterlo in agitazione. Chiuse gli occhi, si passò una mano
sulla fronte, quasi a scacciare qualsiasi partecipazione a quanto aveva letto, e porse
l'orecchio a ciò che accadeva nella stanza del bambino. A un tratto, dietro la porta, gli
parve di udire uno strano rumore. La paura lo colse; temette che al bambino fosse successo
qualcosa mentre egli leggeva la lettera. Si accostò in punta di piedi alla porta della stanza e
l'aprì.

          Nell'istante in cui entrò, si accorse che la njanja gli nascondeva qualcosa con un'aria
spaventata e che la principessina Mar'ja non era più accanto al lettino.

          «Caro,» udì dietro di sé un bisbiglio della principessina, che gli parve disperato.
Come spesso accade quando da troppo tempo non si è dormito e si è in preda a una
agitazione prolungata, lo assalì un'immotivata paura: si mise in mente che il bambino
fosse morto. Tutto ciò che aveva visto e udito gli pareva dare conferma al suo terrore.

          «Tutto è finito,» pensò, e la sua fronte si fece madida di un sudor freddo. Si avvicinò
con aria smarrita al lettino, persuaso che l'avrebbe trovato vuoto, che la bambinaia avesse
nascosto il bambino ormai morto. Scostò le tendine e per molto tempo i suoi occhi
spaventati e vaganti non riuscirono a trovare il bimbo. Alla fine lo scorse: acceso in viso,
rilassato, il bimbo giaceva di traverso sul lettino con la testa più in basso del guanciale;
muoveva nel sonno le sue piccole labbra facendole schioccare, e respirava in modo
regolare.

          Vedendolo, il principe Andrej ne fu felice come se ormai l'avesse già dato per
perduto. Si chinò e, come gli aveva insegnato sua sorella, saggiò con le labbra se il
bambino avesse la febbre. La tenera fronte era madida; egli sfiorò la testa con la mano:
anche i capelli erano madidi, il bimbo sudava molto. Non soltanto non era morto, ma ora
appariva evidente che la crisi era finita e che si stava riprendendo. Il principe Andrej ebbe
voglia di afferrare, di strapazzare, di stringersi al petto quel piccolo essere inerme; ma non
osò. Stava chino su di lui, contemplando la sua testa, le sue manine, le sue gambette che si
delineavano sotto la coperta. Udì accanto a sé un fruscio e sotto il baldacchino del letto gli
parve di scorgere come un'ombra. Non si voltò e, sempre guardando il viso del bimbo, ne
ascoltava il respiro regolare. Quell'ombra scura era la principessina Mar'ja che si era
avvicinata al lettino a passi silenziosi e aveva sollevato la cortina, lasciandola quindi

                                                                                             446
www.writingshome.com
                               Lev Nicolaevic Tolstoj – Guerra e pace


ricadere dietro di sé. Senza voltarsi, il principe Andrej la riconobbe e le porse una mano.
Lei gliela strinse.

       «È tutto sudato,» disse il principe Andrej.

       «Stavo appunto per venire a dirtelo.»

       Il bambino nel sonno si mosse appena, sorrise e strofinò la fronte contro il guanciale

       Il principe Andrej guardò la sorella. Nella penombra opaca del baldacchino, gli
occhi raggianti della principessina Mar'ja scintillavano più del solito, a causa delle lacrime
di felicità che vi erano sospese. La principessina Mar'ja si protese verso il fratello e lo
baciò, impigliandosi un poco nella cortina del lettino. Si fecero un cenno di minaccia, si
trattennero ancora nell'opaca luce del baldacchino come se non desiderassero separarsi da
quel mondo in cui loro tre erano isolati da tutto l'universo. Il principe Andrej fu il primo a
scostarsi dal letto, spettinandosi i capelli contro la mussola del baldacchino. «Sì, questa è
l'unica cosa che mi è rimasta, ora,» disse con un sospiro.



X



       Poco dopo la sua ammissione nella confraternita dei massoni Pierre partì per la
provincia di Kiev, dove si trovava la maggior parte dei suoi contadini, portando con sé un
particolareggiato programma scritto di ciò che intendeva fare nelle sue proprietà.

       Arrivato a Kiev, egli convocò presso l'amministrazione centrale tutti gli intendenti
ed espose i propri propositi, illustrò i propri desideri. Disse che sarebbero stati subito presi
dei provvedimenti per la completa liberazione dei contadini dalla servitù della gleba, che
fino a tale momento i contadini non avrebbero dovuto essere oppressi dal lavoro, che le
donne con bambini dovevano essere esentate dal lavoro, che ai contadini doveva esser
prestato un aiuto, che si dovevano applicare punizioni morali e non corporali, che in ogni
possedimento dovevano essere istituiti ospedali, scuole ed asili. Alcuni amministratori (e
fra questi c'erano anche alcuni economi semianalfabeti) ascoltarono il suo discorso con
spavento, supponendo che il suo significato fosse che il giovane conte era scontento della
loro amministrazione e della loro sottrazione di denaro; altri, dopo il primo momento di
paura, trovarono divertente il balbettio bleso di Pierre e le nuove parole che non avevano
mai udito; altri ancora provarono semplicemente piacere nel sentire come parlava il


                                                                                            447
www.writingshome.com
                               Lev Nicolaevic Tolstoj – Guerra e pace


padrone; altri, infine, i più intelligenti, e fra questi l'intendente capo, da quel discorso
compresero in che modo bisognasse comportarsi col padrone per conseguire i propri fini.

       L'amministratore capo aveva espresso il più vivo consenso per i propositi di Pierre,
ma fece notare che, oltre a queste riforme, era necessario occuparsi seriamente
dell'andamento generale degli affari, che era pessimo.

       Nonostante le immense ricchezze del conte Bezuchov, da quando Pierre ne era
entrato in possesso (a quanto si diceva egli percepiva cinquecentomila rubli di reddito
annuo) si sentiva assai meno ricco di quando percepiva diecimila rubli dal defunto conte.
A grandi linee, egli aveva confusamente tracciato il seguente bilancio. Al Consiglio di
tutela, venivano pagati circa ottantamila rubli per tutti i possedimenti; a circa trentamila
rubli assommava la manutenzione della casa di Mosca, della villa nei dintorni, e
l'appannaggio delle principessine; circa quindicimila venivano spesi per le pensioni e
altrettanti per istituti di beneficenza; alla contessa erano stati assegnati centocinquantamila
rubli per gli alimenti; altri settantamila venivano pagati per gli interessi dei debiti; la
costruzione di una chiesa avviata da un paio d'anni era costata fino a quel momento circa
diecimila rubli; il rimanente, circa centomila rubli, se ne andava senza che nemmeno Pierre
sapesse come, e quasi ogni anno era costretto a contrarre dei debiti. Per di più, ogni anno
l'amministratore capo gli scriveva una volta di incendi, un'altra di cattivi raccolti, un'altra
ancora del bisogno di riparare i magazzini o le stalle. Sicché la prima necessità che ora si
presentava a Pierre era quella per la quale meno d'ogni altra mostrava attitudine e
inclinazione: occuparsi di affari.

       Ogni giorno Pierre, insieme con l'amministratore capo, «si occupava» dunque di
affari. Ma egli capiva che questo suo «occuparsi» delle cose non le faceva progredire di un
passo. Sentiva che il suo «occuparsene» procedeva indipendentemente da esse, che non in
esse s'ingranava né le faceva muovere. Da un lato l'amministratore presentava tutti i
problemi nella luce peggiore, mostrando a Pierre la necessità di pagare i debiti e di avviare
nuovi lavori ricorrendo ai contadini servi della gleba, cosa alla quale Pierre non
acconsentiva; dall'altro Pierre chiedeva che si procedesse all'opera di emancipazione, al
che l'amministratore capo opponeva innanzitutto l'esigenza di pagare prima il debito al
Consiglio di tutela poi l'impossibilità di una rapida attuazione del provvedimento.

       L'amministratore non sosteneva che questo proposito fosse assolutamente
inattuabile; in tal senso proponeva la vendita dei boschi della provincia di Kostroma, delle
terre del basso Volga e del possedimento di Crimea. Ma queste operazioni, nei discorsi
dell'intendente, erano legate a procedure così complesse - cancellazioni di ipoteche,

                                                                                           448
www.writingshome.com
                                Lev Nicolaevic Tolstoj – Guerra e pace


sollecitazioni, autorizzazioni eccetera - che Pierre si smarriva e si limitava a rispondere:
«Certo, certo, fate senz'altro così.»

       Pierre non aveva quell'aderenza alle cose pratiche che gli avrebbe permesso di
applicarsi in modo fruttuoso agli affari; essi perciò non lo attraevano ed egli fingeva solo
di interessarvisi agli occhi dell'amministratore. Da parte sua l'amministratore fingeva di
mostrare, di fronte al conte, che egli considerava quell'interessamento come assai utile per
il padrone e molto ingrato per sé.

       In una grande città come quella, Pierre trovò subito dei conoscenti; molte persone si
affrettarono ad avvicinarsi e ad accogliere festosamente il nuovo venuto, l'uomo più ricco,
il maggior proprietario della provincia. Anche le tentazioni riguardo alla principale
debolezza di Pierre, quella che aveva confessato al momento dell'ammissione alla loggia,
erano così forti che Pierre non riuscì a vincerle. Di nuovo per intere giornate, settimane e
mesi della sua vita, Pierre fu intensamente impegnato in serate, pranzi, cene, balli, senza
aver tempo di riprender fiato, proprio come a Pietroburgo. Al posto della nuova vita che
egli si era proposto di condurre, continuava a vivere la stessa vita di prima, con la sola
differenza che l'ambiente era diverso.

       Delle tre missioni additate dalla massoneria Pierre era cosciente di non aver
adempiuto quella che prescriveva a ogni massone di essere un modello di vita morale, e
delle sette virtù almeno due gliene mancavano: la costumatezza e l'amore per la morte.
Egli si consolava con il fatto che, in compenso, aveva adempiuto la seconda missione; il
miglioramento del genere umano, e che possedeva altre virtù: l'amore per il prossimo e,
soprattutto, la generosità.

       Nella primavera del 1807 Pierre decise di rientrare a Pietroburgo. Durante il viaggio
di ritorno volle visitare tutti i suoi possedimenti per constatare di persona ciò che era stato
fatto in adempimento ai suoi ordini e in quali condizioni si trovasse ora la gente che Dio
gli aveva dato in sorte e che egli aspirava a beneficare.

       L'amministratore capo, giudicando tutti i progetti del giovane conte come una
specie di pazzia dannosa a lui, a sé e ai contadini, aveva fatto delle concessioni.
Continuando a prospettare come inattuabile l'emancipazione, aveva disposto affinché in
tutti i possedimenti venissero eretti grandi edifici per le scuole, gli ospedali e gli ospizi;
per l'arrivo del padrone aveva disposto accoglienze particolari: non sfarzose e solenni,
poiché sapeva che Pierre non le avrebbe gradite, ma tali da avere insieme il carattere d'una
cerimonia religiosa e di una dimostrazione di riconoscenza, con le icone, con l'offerta del


                                                                                           449
www.writingshome.com
                              Lev Nicolaevic Tolstoj – Guerra e pace


pane e del sale. Quelle accoglienze appunto, che, per quanto lui intuiva dell'indole del
padrone, dovevano far colpo su di lui, e servire a ingannarlo.

      La primavera del sud, il viaggio tranquillo e veloce a bordo della carrozza viennese
e la solitudine della strada misero Pierre di buon umore. I possedimenti nei quali non si
era mai recato erano tutti oltremodo pittoreschi; dappertutto la gente appariva prospera e
colma di commovente gratitudine per i benefici ricevuti. Dappertutto si svolgevano
accoglienze che, sebbene imbarazzassero Pierre, nel profondo del suo animo suscitavano
tuttavia un sentimento di gioia. In un luogo i contadini gli offrirono il pane e il sale
recando l'immagine dei santi Pietro e Paolo e gli chiesero il permesso, in segno d'amore e
di riconoscenza per i benefici da lui resi, di innalzare a loro spese nella chiesa una nuova
cappella dedicata a Pietro e Paolo, i suoi santi. Altrove venne accolto da donne con i
bambini al seno, che espressero la loro gratitudine per averle esentate dai lavori pesanti. In
una terza proprietà lo accolse un prete con la croce, circondato dai bambini ai quali, per
grazia del conte, egli aveva potuto insegnare l'alfabeto e la religione. In tutti i
possedimenti Pierre vedeva con i suoi occhi, già costruiti o in corso di costruzione,
ospedali, scuole, ospizi, che entro breve tempo si sarebbero inaugurati. Dappertutto Pierre
constatava che i rendiconti degli amministratori circa le imposizioni di lavoro servile
obbligatorio erano diminuite rispetto a prima, e ascoltava per questo fatto commoventi
ringraziamenti da parte di deputazioni di contadini in caffettani blu.

      Pierre però non sapeva che il villaggio dove gli era stata fatta l'offerta del pane e del
sale e dove veniva costruita la cappella in onore dei santi Pietro e Paolo era un villaggio di
mercanti dove, il giorno di San Pietro si teneva una fiera; che la cappella era già stata
costruita da tempo dai contadini ricchi del villaggio, quegli stessi che gli si erano
presentati; e che nove decimi dei contadini di quel villaggio versavano invece nella più
nera miseria. Non sapeva che quando, dietro suo ordine, si era cessato di mandare le
donne con figli lattanti ai lavori di corvée, quelle stesse donne erano state sottoposte a
lavori a domicilio ancora più gravosi. Non sapeva che il prete che l'aveva accolto con la
croce opprimeva i contadini con le decime e che gli scolari raccolti intorno a lui gli
venivano affidati con le lacrime agli occhi ed erano poi riscattati ad alto prezzo dai
genitori. Non sapeva che gli edifici in muratura costruiti secondo il suo progetto venivano
innalzati dai suoi stessi lavoratori e andavano ad aumentare le imposizioni di lavoro
servile obbligatorio dei contadini, che apparivano diminuite solo sulla carta. E non sapeva
neanche che alla riduzione di un terzo, secondo la sua volontà, del canone in denaro, che
l'intendente gli mostrava sui registri, corrispondeva un aumento del doppio del canone in
natura. Di conseguenza Pierre era entusiasta di quella visita ai suoi possedimenti e,


                                                                                           450
www.writingshome.com
                                Lev Nicolaevic Tolstoj – Guerra e pace


rientrato in quello stato d'animo filantropico in preda al quale era partito da Pietroburgo,
scriveva lettere esultanti al confratello precettore, come egli chiamava il gran maestro.

       «Com'è facile, quanto poco sforzo ci vuole per fare tanto bene,» pensava Pierre, «e
quanto poco invece ce ne preoccupiamo!»

       Egli era felice della gratitudine che gli veniva dimostrata, ma, nell'accettarla, se ne
vergognava. Questa gratitudine gli rammentava quanto maggior bene egli sarebbe stato in
grado di fare a quella semplice, buona gente.

       L'amministratore capo, un uomo molto stupido ma molto astuto, che aveva capito
l'intelligente ma ingenuo conte suo padrone e se lo rigirava come un giocattolo,
accorgendosi dell'effetto prodotto su Pierre dalle accoglienze che gli aveva preparato, gli si
rivolse in modo più deciso con argomenti che dimostravano l'impossibilità e, soprattutto,
l'inutilità di emancipare i contadini, i quali anche senza la libertà, erano del tutto felici.

       Nel segreto della sua anima Pierre era d'accordo con l'amministratore sul fatto che
fosse difficile immaginare gente più felice, e Dio solo sapeva che cosa li aspettasse quando
avessero avuto la libertà; ma, sebbene di malavoglia, insistette su ciò che riteneva giusto.
L'amministratore promise allora di adoperarsi in ogni modo per eseguire la volontà del
conte, ben comprendendo che il conte non sarebbe mai stato in grado di controllare se lui
avesse fatto tutto ciò che era necessario per vendere i boschi e le proprietà allo scopo di
riscattare il debito presso il Consiglio di tutela, e che probabilmente non si sarebbe mai
informato, né mai avrebbe saputo che gli edifici costruiti restavano vuoti e i contadini
continuavano a dare in lavoro e in denaro tutto quello che davano nelle tasse degli altri
proprietari, ossia tutto quanto potevano dare.



XI



       Sulla via del ritorno dal suo viaggio nel Sud, e in preda al più lieto stato d'animo,
Pierre esaudì il suo antico desiderio di recarsi a trovare l'amico Bolkonskij che non vedeva
da due anni.

       Boguèarovo si trovava in una località piatta e poco amena, ricoperta tutta a campi e
a boschi di abeti e di betulle in parte tagliati e in parte no. La casa padronale sorgeva alla
fine del villaggio, che era disposto lungo la strada maestra rettilinea, al di là di uno stagno


                                                                                                 451
www.writingshome.com
                               Lev Nicolaevic Tolstoj – Guerra e pace


scavato di recente e colmo d'acqua, con le rive dove l'erba non era ancora cresciuta, in
mezzo a un giovane bosco dal quale si alzava, qua e là, qualche pino.

       La casa padronale comprendeva un'aia, i fabbricati rustici, le scuderie, il bagno,
un'ala aggiunta e una grande casa di pietra con un frontone a esedra, ancora in via di
costruzione. Un giardino era stato piantato di recente intorno alla casa. Recinti e cancelli
erano solidi e nuovi; sotto una tettoia c'erano due pompe antincendio e una botte
verniciata di verde; le strade erano diritte, i ponti robusti e muniti di spallette. Tutto
recava un'impronta di accuratezza e di buona amministrazione. I dipendenti che Pierre
incontrò, alla sua domanda dove abitasse il principe Bolkonskij, gli indicarono la piccola
ala nuova che sorgeva proprio sul margine dello stagno. Anton, il vecchio djad'ka del
principe Andrej, aiutò Pierre a scendere dalla carrozza, disse che il principe era in casa e lo
fece entrare in una piccola, linda anticamera.

       Pierre fu colpito dalla modestia di quella casa, molto piccola, sebbene linda e
ordinata, in contrasto con l'ambiente sontuoso in cui aveva visto per l'ultima volta il suo
amico a Pietroburgo Entrò a passi frettolosi nella piccola sala rivestita di legno, odorosa di
pino non ancora stuccato, e si avviò da solo, ma Anton corse avanti in punta di piedi e
bussò a una porta.

       «Ebbene, che c'è?» disse una voce aspra e sgradevole

       «Una visita,» rispose Anton.

       «Prega che attendano.»

       Si udì spostare una seggiola.

       Pierre a rapidi passi si avvicinò alla porta e si trovò faccia a faccia col principe
Andrej, accigliato e invecchiato, che gli usciva incontro. Pierre lo abbracciò; poi sollevò gli
occhiali per baciarlo sulle guance e prese a guardarlo da vicino.

       «Non ti aspettavo, sono molto contento,» disse il principe Andrej.

       Pierre non parlava; guardava stupito il suo amico senza distogliere lo sguardo. Era
colpito dal mutamento del principe Andrej. Le sue parole erano cariche d'affetto; sulle
labbra e sul viso del principe Andrej aleggiava un sorriso, ma lo sguardo era spento, e
nonostante il suo evidente desiderio, egli non riusciva a conferire alla sua espressione una
scintilla di gioia e di allegria. Finché non vi si fu abituato, ciò che colpì Pierre e lo mise a
disagio non fu tanto il fatto che il principe Andrej fosse pallido, magro, più maturo


                                                                                            452
www.writingshome.com
                              Lev Nicolaevic Tolstoj – Guerra e pace


d'aspetto, quanto quello sguardo e una ruga sulla fronte, che rivelavano una lunga
concentrazione su un pensiero dominante.

      Come sempre accade quando ci s'incontra dopo una lunga separazione, per molto
tempo la loro conversazione non riuscì ad avviarsi. Pierre e il principe Andrej si
scambiavano domande e risposte succinte a proposito di argomenti dei quali sapevano che
bisognava invece parlare a lungo. Poi, a poco a poco la conversazione si stabilì su quanto
in un primo momento era stato accennato in modo frammentario: sulla vita trascorsa, sui
progetti per l'avvenire, sul viaggio di Pierre, sulle sue occupazioni, sulla guerra, eccetera.
L'espressione malinconica e cogitabonda che Pierre aveva notato nello sguardo del
principe Andrej, ora traspariva con maggior forza nel sorriso col quale egli ascoltava
Pierre, specie quando questi parlava con gioiosa animazione del passato o dell'avvenire.
Era come se il principe Andrej, pur desiderandolo, non potesse prender parte a ciò che
Pierre gli andava dicendo. Pierre cominciava a sentire che di fronte all'amico il suo
entusiasmo, i suoi sogni, le sue speranze di felicità e di bene erano inopportune. Si
vergognava di enunciare le sue nuove idee massoniche, che il recente viaggio aveva
rinnovate ed esaltate in modo particolare. Si tratteneva, aveva paura di apparire ingenuo;
ma al tempo stesso provava un desiderio irrefrenabile di dimostrare senza indugio
all'amico, che adesso egli era del tutto mutato, un'altra persona, un Pierre migliore di
quello che era stato a Pietroburgo.

      «Non so dirvi quanto ho vissuto e sofferto in quest'ultimo periodo. Io stesso non mi
riconoscerei.»

      «Sì, siamo cambiati da allora,» disse Andrej.

      «E voi, ditemi: quali sono i vostri progetti?» domandò Pierre.

      «Progetti?» ripeté il principe Andrej con voce ironica. «I miei progetti?» ripeté
ancora, come meravigliandosi del senso di questa parola. «Lo vedi: costruisco. L'anno
venturo intendo trasferirmi definitivamente qui...»

      Pierre, in silenzio, osservava attentamente il volto così invecchiato di Andrej.

      «No, io intendevo domandarvi...» disse; ma il principe Andrej lo interruppe. «Ma
perché parlare di me... su, racconta, racconta del tuo viaggio, di tutto quello che hai fatto
nelle tue proprietà.»

      Pierre prese a raccontare quel che aveva fatto nelle sue proprietà, sforzandosi di
nascondere il più possibile la parte da lui svolta nei miglioramenti che aveva apportato.
Più volte il principe Andrej suggerì a Pierre, anticipando le sue parole, le stesse cose che
                                                                                          453
www.writingshome.com
                                 Lev Nicolaevic Tolstoj – Guerra e pace


lui andava esponendogli, come se tutto ciò che Pierre aveva fatto fosse una storia già nota
da tempo; e non soltanto lo ascoltava senza interesse, ma sembrava quasi vergognarsi di
ciò che Pierre gli raccontava.

         Pierre cominciò a sentirsi a disagio in compagnia dell'amico, e perfino oppresso e
angosciato. Tacque e rimase silenzioso.

         «Senti, caro,» disse il principe Andrej, il quale evidentemente sentiva a sua volta un
senso d'imbarazzo e di oppressione di fronte al suo ospite. «Io qui sono accampato alla
bell'e meglio, sono venuto soltanto per dare un'occhiata. Oggi stesso torno da mia sorella.
Voglio presentarti alla mia famiglia. Ma tu li conosci, mi pare,» disse palesemente al solo
scopo di intrattenere l'ospite, col quale, adesso, sentiva di non aver nulla in comune. «Ci
andremo dopo il pranzo. Vuoi che ti mostri la fattoria?»

         Uscirono e passeggiarono fino all'ora di pranzo, discorrendo come persone poco
intime fra loro delle novità politiche e di comuni conoscenti. Il principe Andrej
manifestava un certo calore, un minimo d'animazione solo quando parlava della nuova
casa e delle altre costruzioni in corso; ma anche qui, a mezzo della conversazione, mentre
erano in piedi su un'impalcatura ed egli stava descrivendo a Pierre la futura disposizione
della casa, tutt'a un tratto si fermò. «Del resto, qui non c'è nulla d'interessante; andiamo a
pranzo e poi partiamo.»

         A pranzo il discorso cadde sul matrimonio di Pierre.

         «Sono rimasto molto meravigliato, quando l'ho saputo,» disse il principe Andrej.

         Pierre arrossì, come sempre quando si toccava questo argomento. «Un giorno vi
racconterò come sono andate le cose,» disse in fretta. «Ma voi certo saprete che tutto
questo è finito e per sempre.»

         «Per sempre?» disse il principe Andrej. «Non c'è nulla di cui si possa dire "per
sempre".»

         «Ma sapete com'è finito tutto? Avete saputo del duello?»

         «Ah, sei passato anche da questo?»

         «L'unica cosa di cui ringrazio Dio è di non aver ucciso quell'uomo,» disse Pierre.

         «Perché?» disse il principe Andrej. «Anzi, uccidere un cane rabbioso è un'ottima
cosa.»


                                                                                              454
www.writingshome.com
                                Lev Nicolaevic Tolstoj – Guerra e pace


         «No, uccidere un uomo è male, è ingiusto...»

         «Perché ingiusto?» ripeté il principe Andrej. «Agli uomini non è concesso giudicare
di ciò che è giusto o ingiusto. Gli uomini si sono sempre sbagliati e sempre sbaglieranno, e
tanto più nel giudicare ciò che è giusto o ingiusto.»

         «È ingiusto quello che è male per un'altra persona,» disse Pierre, sentendo con
piacere che per la prima volta dal momento del suo arrivo il principe Andrej si era
animato e aveva cominciato a parlare; e gli venne voglia di enunciare tutto ciò che l'aveva
reso quale adesso egli era.

         «E chi può dirti ciò che è male per un'altra persona?» domandò.

         «Ciò che è male? Ciò che è male?» disse Pierre. «Tutti sappiamo ciò che è male per
noi stessi!»

         «Sì, noi lo sappiamo, ma ciò che io riconosco come il male per me stesso non posso
farlo a un altro,» disse il principe Andrej, animandosi sempre più e con l'evidente
desiderio di enunciare a Pierre la sua nuova concezione delle cose. Parlava in francese. «Je
ne connais dans la vie que maux bien réels: c'est le remord et la maladie. Il n'est de bien che
l'absence de ces maux. Vivere per me stesso, evitando solamente questi due mali; ecco:
adesso questa è tutta la mia saggezza.»

         «E l'amore per il prossimo, e il sacrificio di se stessi?» prese a dire Pierre. «No, non
posso esser d'accordo con voi! Vivere soltanto per non far del male, per non doversi poi
pentire è troppo poco. Io vivevo così, io vivevo per me stesso e ho rovinato la mia
esistenza. E solo adesso ho cominciato a vivere, o per lo meno mi sforzo di vivere,» si
corresse per modestia Pierre, «per gli altri; solo adesso ho compreso tutta la felicità della
vita. No, io non sono d'accordo con voi, ma nemmeno voi credete veramente a ciò che
dite.»

         Il principe Andrej guardava Pierre in silenzio e sorrideva ironico.

         «Conoscerai mia sorella, la principessina Mar'ja. Ecco, con lei ti troverai d'accordo,»
disse. «Può darsi che ciò che dici valga per te,» proseguì dopo un breve silenzio, «ma
ognuno vive a modo suo; tu vivevi per te stesso e dici che in tal modo per poco non
rovinavi la tua esistenza, e che hai conosciuto la felicità solo quando hai cominciato a
vivere per gli altri. Io invece ho sperimentato il contrario. Io vivevo per la gloria. (Ma che
cos'è, in fondo, la gloria? Sempre lo stesso amore per gli altri, il desiderio di far qualcosa
per loro, il desiderio di esserne lodato.) Dunque ho vissuto per gli altri e ho rovinato la

                                                                                             455
www.writingshome.com
                                Lev Nicolaevic Tolstoj – Guerra e pace


mia vita, non in parte, ma del tutto. Da quando vivo solo per me stesso mi sento più
tranquillo.»

       «Ma come si può vivere solo per se stessi?» domandò Pierre accalorandosi. «E tuo
figlio, tua sorella, tuo padre?»

       «Ma loro sono pur sempre me stesso, loro non sono gli altri,» rispose il principe
Andrej. «Gli altri, invece, le prochain, come lo chiami tu, come lo chiama la principessina
Mar'ja, sono la fonte principale dell'errore e del male. Le prochain sono i tuoi contadini di
Kiev che tu vuoi beneficare.»

       E il principe Andrej gettò a Pierre un'occhiata ironica e provocatoria. Era evidente
che cercava di provocarlo.

       «Voi scherzate,» disse Pierre, animandosi sempre più. «Quale errore e quale male
possono esserci nel fatto che io abbia desiderato (quanto ad attuarlo, l'ho fatto male e
troppo poco), che abbia desiderato fare del bene e ne abbia fatto almeno un poco? Quale
male può esserci nel fatto che degli uomini infelici, i nostri contadini - esseri umani come
noi, i quali però crescono e muoiono senz'altra nozione di Dio e della verità fuorché un rito
e una preghiera senza senso - vengano istruiti nella consolante fede in una vita futura, in
un castigo, in una ricompensa, nella speranza della consolazione? Quale male e quale
aberrazione sta nel fatto che gli uomini muoiano di malattia senza alcun aiuto, quando è
così facile aiutarli materialmente e dar loro un medico, un ospedale, un ospizio per i
vecchi? E non è forse un bene tangibile, indubitabile, il fatto che al contadino, che alla
contadina con un bimbo piccolo, i quali non hanno quiete né giorno né notte, io possa
consentire il riposo e la serenità?...» diceva Pierre con voce inceppata e sempre più
precipitosa. «Ed è questo, appunto, ciò che ho fatto: l'ho fatto male, forse, ho fatto troppo
poco; ma qualcosa ho pur fatto con questo proposito, e non soltanto voi non riuscirete a
dissuadermi dalla convinzione che quanto ho fatto è bene, ma non mi dissuaderete
nemmeno dall'idea che voi stesso la pensiate allo stesso modo. Tuttavia l'essenziale,»
proseguì Pierre, «e io lo so, lo so di sicuro, è che il piacere di fare questo bene è l'unica
felicità certa della nostra vita.»

       «Se poniamo la questione in questi termini, è un'altra cosa,» disse il principe Andrej.
«Io costruisco una casa e pianto un giardino; tu, invece, degli ospedali. Sia l'una sia l'altra
cosa possono servire per far passare il tempo. Ma che cosa sia giusto, che cosa sia bene,
può giudicarlo solo chi sa tutto; noi, no. Ad ogni modo, vedo che tu vuoi discutere,»
soggiunse; «e va bene, discutiamo.»


                                                                                           456
www.writingshome.com
                               Lev Nicolaevic Tolstoj – Guerra e pace


       Si alzarono da tavola e sedettero sui gradini della scalinata d'ingresso che faceva le
veci di un balcone.

       «Discutiamo pure,» disse il principe Andrej. «Tu parli di scuole,» continuò, e
piegava un dito. «Parli di istruzione, eccetera. Cioè vuoi togliere lui,» disse, indicando un
contadino che passava davanti a loro levandosi il berretto, «dalla sua condizione d'animale
e renderlo consapevole di esigenze morali, mentre a me sembra che l'unica felicità
possibile sia la felicità animale: quella, appunto, di cui tu vuoi privarlo. Io lo invidio e tu
vuoi farlo diventare come me, ma senza dargliene i mezzi. Inoltre tu ti proponi di
alleggerire il loro lavoro. Ma, secondo me, per lui la fatica fisica è una necessità, una
condizione della sua esistenza, né più né meno come per me e per te lo è il lavoro mentale.
Tu non puoi non pensare. Io vado a dormire dopo le tre di notte, e ancora mi assalgono dei
pensieri; non riesco ad addormentarmi, mi giro e mi rigiro e non dormo fino alla mattina a
causa di ciò a cui sto pensando. Non posso non pensare, così, come lui non può non arare
e non falciare, altrimenti finisce all'osteria oppure si ammala. Come io non sopporterei la
sua terribile fatica fisica e ne morrei dopo una settimana, così lui non sopporterebbe il mio
ozio fisico, ingrasserebbe e morrebbe. In terzo luogo... che cos'altro avevi detto?» Il
principe Andrej piegò un terzo dito. «Ah, sì, gli ospedali, le medicine. Gli viene un colpo
d'accidente, sta per morire, tu gli cavi il sangue, lo guarisci. Lui vivrà storpio per una
decina d'anni, sarà di peso a tutti. Per lui è molto più comodo e più semplice morire. Altri
ne nascono, già così sono tanti. Comprenderei ancora che a te spiacesse d'aver perduto un
lavoratore, come appunto lo considero io; ma tu invece vuoi guarirlo proprio per amore
verso di lui. Lui, invece, di questo non ha bisogno. E poi, via, che razza di fantasia è questa
di credere che la medicina abbia mai saputo guarire qualcuno! Quanto a uccidere, questo,
forse, sì!» disse, con espressione corrucciata e astiosa, voltandosi dall'altra parte.

       Il principe Andrej aveva enunciato le sue idee in modo così netto e preciso da
lasciar comprendere che più di una volta aveva pensato a quelle stesse cose; inoltre
mostrava di parlare volentieri in tono spedito, come una persona alla quale non accadeva
di parlare da molto tempo. Il suo sguardo si animava via via che i suoi ragionamenti si
facevano più disperati.

       «Ah, è orribile, orribile!» disse Pierre. «Non riesco a comprendere come si possa
vivere con idee del genere. Sì; ho vissuto anch'io dei momenti simili, anzi, è stato poco
tempo fa, a Mosca e durante il viaggio; ma allora io mi abbatto a tal punto che non vivo
più, tutto mi ripugna... e prima di tutto mi ripugna me stesso. Arrivo al punto di non
mangiare, di non lavarmi... E voi?»


                                                                                           457
www.writingshome.com
                              Lev Nicolaevic Tolstoj – Guerra e pace


      «Perché non ci si dovrebbe lavare? Non è da persone pulite,» disse il principe
Andrej. «Al contrario, bisogna sforzarsi di rendere la propria vita il più piacevole
possibile. Sono vivo, e di questo non ho alcuna colpa; bisogna dunque tirare avanti fino
alla morte nel miglior modo possibile, senza dar fastidio a nessuno.»

      «Ma che cosa vi induce a vivere in base a idee simili? Starsene lì inoperoso, senza
muoversi, senza far mai nulla...»

      «La vita, anche così, non ci lascia in pace. Io sarei ben lieto di non far nulla; ma ecco
che la nobiltà del luogo mi voleva far l'onore di eleggermi suo maresciallo; me ne sono
liberato con fatica. Loro non volevano rendersi conto che a me mancava proprio quel che
serve: quella certa bonaria e affaccendata banalità che occorre per questo. Poi, è stata la
volta di questa casa, che mi son dovuto costruire per avere un angolo mio dove starmene
tranquillo. Adesso la mobilitazione della milizia.»

      «Perché non prestate servizio nell'esercito?»

      «Dopo Austerlitz? No, grazie tante,» disse cupamente il principe Andrej. «Ho dato
a me stesso la parola che non avrei più prestato servizio nell'esercito russo. E così sarà.
Nemmeno se Bonaparte fosse attestato qui, vicino a Smolensk, e minacciasse Lysye Gory,
mi arruolerei nel nostro esercito. Ma, come appunto ti dicevo,» proseguì egli calmandosi,
«adesso c'è la mobilitazione della milizia. Mio padre è il comandante in capo della terza
circoscrizione e per me l'unico modo per essere esentato dal servizio è quello di stare alle
sue dipendenze.»

      «Allora prestate servizio, dunque.»

      «Sì, diciamo che servo.»

      «E perché lo fate?»

      «Perché? Vedi, mio padre è stato uno degli uomini più insigni del suo secolo. Ma
sta invecchiando, e non che sia crudele, ma ha un carattere troppo energico. Fa paura,
veramente, con la sua inclinazione al potere assoluto, e attualmente, con i poteri di
comandante in capo della mobilitazione conferitigli dall'imperatore. Se due settimane fa
avessi tardato di un paio di ore ad arrivare a Juchnovo avrebbe fatto impiccare un
cancelliere,» disse il principe Andrej con un sorriso. «Quindi io presto servizio perché
nessuno tranne me è in grado di esercitare un'influenza su mio padre, e qualche volta io lo
preservo dal compiere azioni delle quali poi si pentirebbe.»

      «Ah, vedete, dunque!»
                                                                                           458
www.writingshome.com
                               Lev Nicolaevic Tolstoj – Guerra e pace


       «Oui, mais ce n'est pas comme vous l'entendez,» proseguì il principe Andrej. «Io non
nutrivo e non nutro il minimo sentimento di bene per quella canaglia di cancelliere che
aveva rubato gli stivali destinati ai militari; anzi, sarei stato contentissimo di vederlo
impiccato; ma mi dispiaceva per mio padre, vale a dire per me stesso.»

       Il principe Andrej si animava sempre più. I suoi occhi brillavano di una luce
febbrile, mentre si sforzava di dimostrare a Pierre che mai nel suo agire c'era il desiderio di
far del bene al prossimo.

       «Ecco, tu vuoi emancipare i contadini,» continuò. «È una cosa lodevole, ma non per
te - penso infatti che tu non abbia frustato né fatto mandare in Siberia nessuno - e ancor
meno per i contadini. Se costoro vengono picchiati, frustati, deportati in Siberia, non per
questo penso che le cose per loro vadano peggio. In Siberia il contadino continua a fare la
sua vita animalesca, le piaghe sul corpo si cicatrizzano e lui non sarà meno felice o più
felice di prima. Al contrario questo serve a coloro che si macerano moralmente, che
accumulano rimorsi e cercano di soffocarli, e si abbrutiscono al pensiero che hanno il
potere di condannare giustamente o ingiustamente. Ecco di chi ho compassione, ed ecco
per chi vorrei emancipare i contadini. Tu forse non hai mai visto, ma io ho visto come delle
brave persone, educate secondo le tradizioni di potere assoluto, con gli anni, quando
diventano più irascibili, diventano anche crudeli, brutali; lo sanno ma non riescono a
controllarsi, e si sentono sempre più infelici.»

       Il principe Andrej parlava con tanto trasporto, che a Pierre involontariamente venne
fatto di pensare che quelle idee fossero state ispirate ad Andrej da suo padre. Non gli
rispose.

       «Ecco di chi ho pena, io: della dignità umana, della tranquillità di coscienza, della
purezza morale; non delle loro schiene e delle fronti, che, per quanto le fustighi, per
quanto le rasi, resteranno sempre le stesse schiene e le stesse fronti.»

       «No, no, mille volte no! Non sarò mai d'accordo con voi,» ribatté Pierre.



XII



       La sera, il principe Andrej e Pierre montarono in carrozza e partirono per Lysye
Gory. Il principe Andrej, sbirciando Pierre, rompeva di tanto in tanto il silenzio con frasi e
discorsi che dimostravano com'egli fosse in una lieta disposizione di spirito.
                                                                                           459
www.writingshome.com
                               Lev Nicolaevic Tolstoj – Guerra e pace


       Gli parlava, indicandogli i campi, delle migliorie che aveva introdotto
nell'agricoltura.

       Pierre taceva con aria cupa; rispondeva a monosillabi e sembrava immerso nei suoi
pensieri.

       Pierre era indotto a pensare che il principe Andrej fosse infelice, che fosse in errore,
che non conoscesse la vera luce e che lui avrebbe dovuto venirgli in aiuto, illuminarlo,
risollevarne l'animo. Ma non appena provava a pensare ciò che doveva dirgli e come,
subito intuiva che il principe Andrej con una sola parola, con un solo argomento avrebbe
demolito tutto ciò in cui risiedeva la sua dottrina.

       Cosicché aveva paura di cominciare, aveva paura di esporre alla possibilità di una
derisione la cosa più cara, più sacra al suo cuore.

       «Ditemi, perché voi pensate,» cominciò a un tratto Pierre, abbassando la testa e
assumendo l'aspetto di un bue che dà di corna, «perché la pensate così? Voi non dovreste
pensare così.»

       «Pensare a che cosa?» domandò stupito il principe Andrej.

       «Pensare quel che pensate della vita, della missione dell'uomo. No, non può essere!
Anch'io la pensavo come voi e mi ha salvato... sapete che cosa mi ha salvato? La
massoneria. No, non sorridete. La massoneria non è una setta religiosa che si affida
soltanto ai riti, come io credevo; la massoneria è la più bella, l'unica espressione degli
aspetti migliori ed eterni dell'umanità.»

       E Pierre cominciò ad esporre al principe Andrej la dottrina massonica come la
intendeva lui. La massoneria, diceva, è l'applicazione della dottrina cristiana liberatasi dai
ceppi religiosi e statali, una dottrina d'eguaglianza, di fratellanza e d'amore.

       «Soltanto la nostra santa confraternita conferisce un senso autentico alla vita; tutto il
resto è sogno,» diceva Pierre. «Mio caro, cercate di capire che fuori di quest'unione tutto è
pervaso di menzogna e di ingiustizia, e io sono d'accordo con voi che a un uomo
intelligente e onesto non resta altro che vivere col solo intento di non dar noia agli altri,
come fate voi. Ma se assimilaste le nostre fondamentali convinzioni, se entraste nella
nostra confraternita, se vi affidaste a noi, se consentiste a lasciarvi guidare subito vi
sentireste, come mi sono sentito io, una parte di questa enorme, invisibile catena il cui
principio è nascosto nei cieli,» diceva.



                                                                                            460
www.writingshome.com
                               Lev Nicolaevic Tolstoj – Guerra e pace


       Il principe Andrej ascoltava Pierre in silenzio, lo sguardo fisso davanti a sé. Più
volte, poiché non aveva udito bene a causa del rumore della carrozza, chiese a Pierre di
ripetere le parole che gli erano sfuggite. Dalla luce particolare che si era accesa negli occhi
del principe Andrej, e dal suo stesso silenzio, Pierre aveva compreso che le sue parole non
erano inutili, che il principe Andrej non l'avrebbe interrotto e non avrebbe riso di quanto
lui andava dicendo.

       Giunsero a un fiume straripato che dovevano attraversare con un traghetto. Mentre
la carrozza e i cavalli venivano imbarcati, essi salirono sul traghetto.

       Il principe Andrej, con i gomiti appoggiati sul parapetto, guardava in silenzio la
distesa dell'acqua che splendeva sotto il sole al tramonto.

       «Ebbene, che cosa pensate di ciò?» domandò Pierre. «Perché tacete?»

       «Che cosa ne penso? Ti ho ascoltato. Va tutto bene,» disse il principe Andrej. «Ma tu
mi dici: entra nella nostra confraternita e noi ti indicheremo lo scopo della vita, la missione
dell'uomo, le leggi che governano il mondo. Ma noi chi siamo? Siamo uomini. Perché voi
dovreste sapere tutto? Come mai io soltanto non vedrei quello che vedete voi? Voi vedete
sulla terra il regno del bene e della verità, ma io non lo vedo.»

       Pierre lo interruppe.

       «Voi credete nella vita futura?» domandò.

       «Nella vita futura?» ripeté il principe Andrej; ma Pierre non gli diede il tempo di
rispondere e interpretò quella replica della domanda che lui gli aveva posto come una
negazione, tanto più che conosceva le convinzioni ateistiche del principe Andrej.

       «Voi dite che non potete riconoscere sulla terra il regno del bene e della verità.
Nemmeno io l'ho visto, né lo si può vedere se si guarda alla nostra esistenza come alla fine
di tutto. Sulla terra, proprio su questa terra,» e Pierre indicò la campagna all'intorno, «non
c'è verità, tutto è male, tutto è menzogna; ma nell'universo, in tutto l'universo c'è il regno
della verità e adesso noi siamo figli della terra, ma nell'eternità siamo i figli di tutto
l'universo. Forse che la mia anima non sente di essere una parte di questo immenso,
armonico tutto? Non sento forse che in quest'immensa, infinita quantità di esseri in cui si
manifesta la divinità - la forza suprema, se volete, - io costituisco un anello della catena, un
gradino fra gli esseri inferiori e quelli superiori? Se io vedo, se vedo chiaramente questa
scala che porta dalla pianta all'uomo, perché devo supporre che questa scala s'interrompa
con me e non porti sempre più su? Io sento non soltanto che io non posso sparire, e del

                                                                                            461
www.writingshome.com
                                Lev Nicolaevic Tolstoj – Guerra e pace


resto nulla sparisce nel mondo, ma che sempre sarò e sempre sono stato. Io sento che, oltre
a me, sopra di me, vivono gli spiriti e che in questo universo risiede la verità.»

       «Sì, questa è la dottrina di Herder,» disse il principe Andrej, «ma non è questo che
varrà a persuadermi, mio caro, bensì la vita e la morte: ecco che cosa persuade. Persuade il
fatto che vedi un essere che ti è caro, che è legato a te, di fronte al quale tu eri in colpa e
speravi di giustificarti (il principe Andrej ebbe un tremito nella voce e si voltò), e tutt'a un
tratto questo essere soffre, si tormenta e cessa di vivere... Perché? Non è possibile che non
vi sia una risposta! Ed io credo che vi sia... Ecco che cosa convince, ecco che cosa mi ha
convinto,» disse il principe Andrej.

       «Ma sì, ma sì,» disse Pierre, «non è forse quello che dico io?»

       «No. Io dico soltanto che a convincere della necessità che ci sia una vita futura non
sono gli argomenti, ma il fatto che si cammina nella vita con la mano nella mano di una
persona; poi, a un tratto, questa persona scompare là dove non c'è un dove, e tu stesso ti
fermi davanti a quell'abisso e ci guardi dentro. E io ci ho guardato...»

       «Bene, e questo basta, allora! Voi sapete che c'è un là e che c'è un qualcuno? Là c'è la
vita futura. E quel qualcuno è Dio.»

       Il principe Andrej non rispose. Da un pezzo ormai la carrozza e i cavalli erano stati
traghettati sull'altra sponda e attaccati alla carrozza; il sole stava tramontando e la brina
gelata della sera ricopriva di stelle le pozzanghere presso il traghetto. Ma Pierre e Andrej,
fra lo stupore dei servitori, dei cocchieri e dei traghettatori, restavano ancora sulla chiatta e
parlavano.

       «Se un Dio esiste, e se esiste una vita futura, allora anche la verità esiste, ed anche la
virtù; e la felicità suprema dell'uomo consiste nell'aspirare a raggiungerle. Bisogna vivere,
bisogna amare, bisogna credere,» diceva Pierre, «bisogna credere che non viviamo soltanto
oggi su questa zolla di terra, ma siamo già vissuti e vivremo eternamente là, nel tutto (e
indicò il cielo).»

       Il principe Andrej stava in piedi, con i gomiti appoggiati al parapetto della chiatta e,
ascoltando Pierre, fissava senza mai distogliere gli occhi il riflesso rosso del sole sulla
distesa azzurrastra dell'acqua straripata. Pierre taceva. Il silenzio era assoluto. La chiatta
aveva attraccato da un pezzo e soltanto le onde della corrente battevano contro il fondo
dello scafo con un debole rumore.

       Il principe Andrej aveva l'impressione che quello sciabordio delle onde di rimando
alle parole di Pierre, gli dicesse: «È vero, è vero, credici!»
                                                                                             462
www.writingshome.com
                               Lev Nicolaevic Tolstoj – Guerra e pace


       Egli sospirò e con un'occhiata radiosa, tenera, infantile, guardò il viso acceso ed
esultante di Pierre, e tuttavia sempre timido di fronte alla personalità di quell'amico che
considerava superiore a sé.

       «Se fosse così!» disse. «Ma andiamo in carrozza, adesso,» soggiunse. Scese dal
traghetto, guardò il cielo che Pierre gli indicava, e per la prima volta dopo Austerlitz vide
quel cielo alto, eterno, che aveva visto giacendo sul campo di battaglia, e qualcosa che da
tempo era sopito, qualcosa del meglio che era in lui a un tratto si destò gioiosamente e
giovanilmente nella sua anima. Questa sensazione scomparve non appena egli rientrò
nelle sue abituali condizioni di vita, ma egli sapeva che quel sentimento che egli non aveva
saputo sviluppare, viveva tuttavia in lui. L'incontro con Pierre segnò per il principe
Andrej, una data dalla quale ebbe inizio per lui una vita esternamente eguale a quella di
prima, ma rinnovata nel suo mondo interiore.



XIII



       Annottava quando il principe Andrej e Pierre arrivarono all'ingresso principale di
Lysye Gory. Mentre si avvicinavano, il principe Andrej sorridendo attirò l'attenzione di
Pierre sul trambusto che si era prodotto vicino all'ingresso posteriore. Una vecchietta
curva con una bisaccia sulla schiena e un uomo di non alta statura vestito di nero e con i
capelli lunghi, vedendo arrivare la carrozza, erano corsi di gran carriera dentro il cortile.
Due donne corsero dietro di loro e tutt'e quattro, voltandosi a guardare la carrozza,
scapparono spaventati dentro l'ingresso posteriore.

       «Sono i "servi di Dio" di Maša,» disse il principe Andrej. «Ci hanno scambiati per
mio padre. E questa è l'unica cosa in cui lei non gli obbedisce; lui ha ordinato di scacciare
questi pellegrini, ma lei invece li accoglie.»

       «Ma chi sono questi "servi di Dio"?» domandò Pierre.

       Il principe Andrej non fece in tempo a rispondergli. I servitori uscirono loro
incontro ed egli domandò dove fosse il vecchio principe e se fosse atteso.

       Il vecchio principe era ancora in città, ma era atteso da un momento all'altro.

       Il principe Andrej accompagnò Pierre nel suo appartamento, che in casa di suo
padre lo aspettava sempre in perfetto ordine, poi si diresse verso la stanza del bambino.

                                                                                            463
www.writingshome.com
                                Lev Nicolaevic Tolstoj – Guerra e pace


       «Andiamo da mia sorella,» disse, ritornando da Pierre, «non l'ho ancora vista. Lei,
adesso, si nasconde e se ne sta con i suoi "servi di Dio". Si sentirà imbarazzata, ma ben le
sta; e intanto tu vedrai i "servi di Dio". C'est curieux, ma parole.»

       «Qu'est ce que c'est que questi "servi di Dio"?» chiese di nuovo Pierre.

       «Adesso vedrai.»

       In effetti la principessina Mar'ja rimase imbarazzata e il suo viso si coperse di
chiazze rosse quando entrarono da lei. Nella sua comoda stanza, con le lampade accese
davanti al kiot, sedeva di fianco a lei sul divano, davanti al samovar, un ragazzo dal lungo
naso e lunghi capelli, che vestiva una tonaca da frate.

       Su una poltrona accanto sedeva una vecchietta magra e grinzosa, con
un'espressione mite sul viso di bambina.

       «André, pourquoi ne pas m'avoir prévenue?» disse la principessina Mar'ja con voce di
mite rimprovero; mettendosi davanti ai pellegrini come una chioccia davanti ai suoi
pulcini.

       «Charmée de vous voir. Je suis très contente de vous voir,» disse poi a Pierre mentre lui
le baciava la mano.

       Lo conosceva da bambino e adesso la sua amicizia con Andrej, la sua disgrazia
coniugale e, soprattutto, il suo viso semplice e buono la disponevano in suo favore. Lo
guardava con i suoi stupendi occhi raggianti e sembrava dire: «Voi mi siete molto caro,
ma, vi prego, non ridete della mia gente.»

       Quando ebbero scambiate le prime frasi di saluto, si sedettero.

       «Ah, c'è anche Ivanuška,» disse il principe Andrej, indicando con un sorriso il
giovane pellegrino.

       «André!» disse la principessina Mar'ja in tono supplichevole.

       «Il faut que vous sachez que c'est une femme,» disse il principe Andrej a Pierre.

       «André, au nom de Dieu!» ripeté la principessina Mar'ja.

       Si vedeva che l'atteggiamento ironico del principe Andrej verso i pellegrini e il vano
intervento in loro difesa della principessina Mar'ja erano rapporti consueti, da tempo
stabilitisi fra loro.


                                                                                            464
www.writingshome.com
                                Lev Nicolaevic Tolstoj – Guerra e pace


       «Mais, ma bonne amie,» disse il principe Andrej, «vous devriez au contraire m'être
reconnaissante de ce que j'explique à Pierre votre intimité avec ce jeune homme.»

       «Vraiment?» disse Pierre incuriosito, ma con voce seria (del che la principessina
Mar'ja gli fu particolarmente grata), scrutando attraverso gli occhiali la faccia di Ivanuška,
il quale, avendo capito che si parlava di lui, scrutava tutti con occhi astuti.

       La principessina Mar'ja si era turbata senza alcuna ragione per la sua gente. Costoro
non erano per nulla intimiditi. La vecchietta aveva abbassato gli occhi, ma sbirciava di
sottecchi i nuovi arrivati, dopo aver posato sul piattino la tazza capovolta e accanto una
zolletta di zucchero rosicchiata, e se ne stava seduta tranquilla e immobile nella sua
poltrona aspettando che le offrissero dell'altro tè. Ivanuška, sorseggiando dal piattino,
guardava di sotto in su i due giovani con maliziosi occhi femminili.

       «Dove sei stata? A Kiev?» domandò il principe Andrej alla vecchietta.

       «Ci sono stata,» rispose lei, loquace; «proprio per Natale ho avuto l'onore di
potermi comunicare presso le sante reliquie. E adesso vengo da Koljazino, dove s'è rivelata
una grazia grande...»

       «E Ivanuška è con te?»

       «No, io viaggio per conto mio, caro benefattore,» disse Ivanuška cercando di parlare
con voce virile. «Soltanto a Juchnovo ci siamo incontrati con Pelagejuška...»

       Pelagejuška interruppe il suo compagno; era chiaro come avesse voglia di
raccontare quello che aveva visto.

       «A Koljazino, padre, s'è svelata una grazia grande assai.»

       «Che cosa, nuove reliquie?» domandò il principe Andrej.

       «Basta, Andrej,» disse la principessina Mar'ja. «Non raccontare, Pelagejuška.»

       «Mm... ma che dici, perché non devo raccontare? Io gli voglio bene. È buono lui. È
un benefattore; è stato ispirato da Dio e mi ha dato dieci rubli, me lo ricordo. Quando sono
stata a Kiev, Kirjuša, lo jurodivyj, un vero uomo di Dio, che va scalzo d'estate e d'inverno
mi ha detto: «Perché non vai dove dovresti andare? Va' a Koljazino; c'è un'icona
miracolosa laggiù, la Santissima Madre di Dio che si è rivelata. Dopo quelle parole ho
preso commiato dai miei santi e mi sono messa in cammino...»

       Tutti tacevano; solo la pellegrina parlava con voce cadenzata, aspirando aria.

                                                                                          465
www.writingshome.com
                              Lev Nicolaevic Tolstoj – Guerra e pace


      «Quando sono arrivata, la gente mi ha detto: una grande grazia s'è rivelata, alla
Santissima Madre di Dio cola olio santo da una guancia...»

      «Sì, va bene, va bene, lo racconterai dopo,» disse la principessina Mar'ja arrossendo.

      «Permettete che le faccia una domanda,» disse Pierre; «l'hai veduto tu stessa, coi
tuoi occhi?» domandò alla pellegrina.

      «Come no? Io stessa, indegnamente, ho avuto la grazia di vedere. Una luce celeste
irraggiava dal suo viso; avreste dovuto vedere come gocciolava, dal volto della Vergine...»

      «Ma è certo un trucco,» disse Pierre ingenuamente, dopo aver ascoltato
attentamente la pellegrina.

      «Ah, che cosa dici!» esclamò con orrore Pelagejuška, volgendosi verso la
principessina Mar'ja, in cerca di soccorso.

      «Ecco, così si inganna il popolo,» ripeté Pierre.

      «Signore Gesù,» esclamò la pellegrina facendosi il segno della croce. «Ah, non dir
questo, ti prego. C'era un generale, e anche lui non voleva crederci. Ha detto: "I monaci vi
ingannano", ma appena ebbe parlato diventò cieco. Poi in sogno gli apparve la Madonna
di Peèersk, che gli disse: "Credi in me e io ti guarirò." E così ha cominciato a pregare:
"Portatemi, portatemi laggiù da lei." Ti dico la pura verità io, l'ho visto coi miei occhi.
Sicché lo hanno portato davanti alla Vergine; lui, cieco com'era, si è avvicinato in ginocchio
e ha supplicato: "Guariscimi! Ti darò tutto ciò che lo Zar mi ha donato." Con i miei occhi
l'ho visto, padre, che sull'immagine c'era attaccata una stella. Ebbene, ha riottenuto la
vista! È peccato parlare così. Dio castiga,» concluse rivolgendosi a Pierre in tono di monito.

      «E come ha fatto la stella a finire sull'immagine?» domandò Pierre.

      «Hanno promosso generale anche la Madonna?» domandò il principe Andrej
sorridendo.

      Pelagejuška di colpo si fece pallida e batté le mani l'una contro l'altra.

      «Padre, padre, è peccato; hai un figlio, tu!» prese a dire, passando d'improvviso dal
pallore a un rosso acceso. «Che hai detto mai! Voglia Iddio perdonarti!» E Pelagejuška si
fece il segno della croce. «Signore, perdonalo. Ah, che cosa mi tocca sentire!» disse poi
rivolgendosi alla principessina Mar'ja.



                                                                                          466
www.writingshome.com
                              Lev Nicolaevic Tolstoj – Guerra e pace


      Si alzò e, quasi piangendo, fece l'atto di riprendere la sua bisaccia. Si vedeva che
aveva paura e vergogna di esser stata beneficata in una casa dove si potevano dire cose
simili, e al tempo stesso le dispiaceva doversi adesso privare di quei benefici.

      «Non so proprio che gusto possiate prenderci,» disse la principessina Mar'ja.
«Perché siete venuti qui da me?...»

      «Ma no, io scherzavo, Pelagejuška,» disse Pierre.

      «Princesse, ma parole, je n'ai pas voulu l'offenser, dicevo soltanto così... Tu non
pensarci, ho scherzato,» disse ancora, rivolto alla pellegrina e sorridendo timidamente
come per cancellare il proprio torto.

      Pelagejuška si fermò diffidente, ma sul volto di Pierre si leggeva un pentimento così
sincero, e il principe Andrej guardava con occhi così miti ora Pierre, ora Pelagejuška, che
quest'ultima a poco a poco si calmò.



XIV



      La pellegrina si calmò e, riportata al suo discorso, raccontò a lungo di padre
Amfilochij, il quale era di così santa vita che le sue mani esalavano profumo d'incenso, e
poi di come, nel corso del suo ultimo pellegrinaggio a Kiev certi monaci suoi conoscenti le
avessero dato le chiavi dei sotterranei, e di come lei, dopo aver preso con sé poche gallette,
avesse trascorso due giorni e due notti in quei sotterranei in compagnia dei santi. «Ne
pregavo uno, lo veneravo, poi mi rivolgevo a un altro. Facevo una dormitina, poi tornavo
daccapo a inginocchiarmi; e c'era un tale silenzio, una tale beatitudine che veniva voglia di
non uscire più a vedere questo mondo.»

      Pierre l'ascoltava con attenzione e serietà. Il principe Andrej uscì dalla stanza. La
principessina Mar'ja lo seguì lasciando che i «servi di Dio» finissero di bere il tè, e
condusse Pierre in salotto.

      «Voi siete molto buono,» gli disse.

      «Credetemi, davvero non pensavo di offenderla; capisco e apprezzo profondamente
questi sentimenti.»

      La principessina Mar'ja lo guardò in silenzio e sorrise con tenerezza.

                                                                                          467
www.writingshome.com
                               Lev Nicolaevic Tolstoj – Guerra e pace


       «Io vi conosco da molto tempo e vi voglio bene come a un fratello,» disse. «Come
avete fatto a trovare Andrej?» domandò in fretta a Pierre, senza lasciargli il tempo di
replicare in qualche modo alle sue parole affettuose. «Sono molto preoccupata per lui. Lo
scorso inverno la sua salute era migliore, ma questa primavera la ferita si è riaperta e il
dottore ha detto che dovrà andare a fare una cura. Ma temo per lui anche moralmente. Il
suo è un carattere diverso da quello di noi donne, noi soffriamo apertamente e piangiamo
il nostro dolore. Lui lo tiene nascosto dentro di sé. Oggi sembra contento, è allegro, ma è
solo effetto del vostro arrivo, è raro che sia così. Se riusciste a persuaderlo a partire per
l'estero! Lui ha bisogno di attività, mentre questa vita monotona, sempre uguale lo uccide.
Gli altri non se ne accorgono, ma io lo vedo.»

       Verso le dieci i domestici si precipitarono all'ingresso: avevano udito i sonagli della
carrozza del vecchio principe, che arrivava. Anche Andrej e Pierre si portarono
all'ingresso.

       «E questo chi è?» domandò il vecchio principe scendendo dalla carrozza e vedendo
Pierre. «Ah, molto lieto! Dammi un bacio,» disse, quando seppe chi era il giovane
sconosciuto.

       Il vecchio principe era di buon umore e fu particolarmente gentile con Pierre.

       Prima di cena, entrando nello studio del padre, il principe Andrej lo trovò
impegnato in un'accesa discussione con Pierre. Pierre stava sostenendo che sarebbe venuto
un giorno in cui non ci sarebbero state più guerre. Il vecchio principe gli contestava questa
tesi, canzonandolo, ma senza andare in collera.

       «Togli il sangue dalle vene e versaci dell'acqua al suo posto: allora sì che non ci
saranno più guerre. Fanfaluche da femmine, fanfaluche da femmine,» esclamò; ma al
tempo stesso batteva la mano sulla spalla di Pierre e si avvicinò al tavolo accanto al quale
il principe Andrej, che evidentemente non desiderava prender parte alla conversazione,
stava scorrendo alcune carte che il principe aveva portato dalla città. Il vecchio principe gli
si avvicinò e cominciò a parlare di affari.

       «Il maresciallo della nobiltà conte Rostov non ha fornito nemmeno la metà degli
uomini. È arrivato in città e ha avuto il coraggio di invitarmi a pranzo, ma gliel'ho dato io,
il pranzo... Ma guarda questa carta... Be',» disse Nikolaj Andreiè rivolgendosi al figlio e
dando un colpetto alla spalla di Pierre, «è in gamba, il tuo amico, mi piace! Serve a
scaldarmi. Un altro, magari, fa dei discorsi intelligenti, ma non ti vien voglia di starlo ad
ascoltare, mentre lui dice delle bestialità, ma mi dà fuoco, vecchio come sono. Be', andate,

                                                                                           468
www.writingshome.com
                              Lev Nicolaevic Tolstoj – Guerra e pace


andate,» disse; «forse verrò, mi siederò a cenare con voi. Discuteremo di nuovo. E cerca di
voler bene alla mia sciocchina, alla principessina Mar'ja,» gridò ancora a Pierre dalla porta.

       Soltanto ora, con il suo arrivo a Lysye Gory, Pierre apprezzava tutta la forza e il
fascino della sua amicizia con il principe Andrej. Questo fascino non si manifestava tanto
nei suoi rapporti con lui, quanto nei rapporti con tutti i suoi parenti e le altre persone di
casa. Sebbene quasi non li conoscesse, Pierre si era sentito a un tratto come un amico di
vecchia data, in compagnia del vecchio e brusco principe e della mite e timida
principessina Mar'ja. Tutti, del resto, gli volevano già bene: non soltanto la principessina
Mar'ja, conquistata dai suoi modi affabili con i pellegrini, lo guardava con occhi più
radiosi che mai, ma anche il piccolo principe Nikolaj, come lo chiamava il nonno, e che
aveva un anno soltanto, sorrideva a Pierre e accettò di andargli in grembo. Michail Ivaniè
e mademoiselle Bourienne lo guardavano con sorrisi gioiosi mentre lui chiacchierava con
il vecchio principe.

       Il vecchio principe si presentò a cena, evidentemente in onore di Pierre. Nei due
giorni della sua permanenza a Lysye Gory fu con lui di una straordinaria gentilezza, e gli
raccomandò di tornare a trovarlo.

       Quando Pierre fu partito e tutti i familiari si trovarono riuniti, come sempre succede
dopo la partenza di una persona nuova, presero a commentarlo; e, cosa rara, tutti furono
concordi nel dirne soltanto del bene.



XV



       Rientrando dalla sua licenza, Rostov per la prima volta sentì e comprese fino a che
punto fosse forte il legame che lo univa a Denisov e a tutto il reggimento.

       Quando arrivò al reggimento, provò una sensazione simile a quella che provava
nell'avvicinarsi alla sua casa di via Povarskaja. Quando vide il primo ussaro del suo
reggimento con l'uniforme sbottonata, quando riconobbe Il fulvo Dement'ev, e vide un
gruppo di cavalli sauri legati a un palo, quando Lavruška gridò allegramente al suo
padrone: «È arrivato il conte!» e l'arruffato Denisov, che se ne stava a letto a dormire, corse
fuori dalla baracca e l'abbracciò, e gli ufficiali attorniarono il nuovo arrivato, Rostov si
commosse come quando lo abbracciavano sua madre, suo padre e le sue sorelle, e le
lacrime di gioia che gli facevano nodo alla gola gli impedirono di parlare. Anche il

                                                                                           469
www.writingshome.com
                               Lev Nicolaevic Tolstoj – Guerra e pace


reggimento era una casa: una casa di una dolcezza immutabile, come era appunto la casa
dei genitori.

       E quando si fu presentato al comandante, venne assegnato al consueto squadrone,
ebbe fatto i suoi turni di guardia e di foraggiamento e fu rientrato nei piccoli interessi del
reggimento, Rostov, sentendosi privato della libertà e inchiodato in quell'unica stretta e
immutabile cornice, provò la stessa tranquillità, lo stesso senso di protezione e la stessa
coscienza di trovarsi a casa propria, al proprio posto, che sentiva in casa dei suoi genitori.
Non c'era, qui, tutta quella baraonda del mondo libero in cui non riusciva a trovare il
proprio posto e sbagliava nelle sue scelte; non c'era Sonja, con la quale bisognava prima o
poi pervenire a una spiegazione. Non c'era la possibilità di andare o di non andare in un
certo posto; non c'erano quelle ventiquattro ore della giornata che potevano essere
consumate in tanti modi diversi; non c'era quella moltitudine di persone, tutte indifferenti,
tutte a pari distanza da te stesso; non c'erano quei confusi e poco determinati rapporti di
denaro con suo padre, e nemmeno alcunché a rammentare la spaventosa perdita al gioco
con Dolochov! Lì, al reggimento, tutto era chiaro, tutto era semplice. Il mondo intero era
diviso in due parti diseguali: una, il nostro reggimento di Pavlograd, e l'altra, cioè tutto il
resto. E con questo resto non c'era nulla da spartire. Nel reggimento tutto era noto: chi
fosse tenente, chi capitano, chi una brava persona e chi una cattiva, e chi, soprattutto, fosse
un compagno. Il vivandiere vendeva a credito, la paga veniva percepita ogni
quadrimestre, non c'era nulla da inventare e da scegliere, bastava non far nulla di ciò che
nel reggimento di Pavlograd era considerato male; se ti danno un ordine, esegui ciò che è
stabilito in modo chiaro e netto, in adempimento a ciò che ti è stato comandato, e tutto
andrà bene.

       Entrato di nuovo in queste precise regole di vita reggimentali, Rostov provava una
gioia e una tranquillità simili a quelle che prova un uomo stanco quando si corica per
riposare. La vita militare gli riusciva tanto più consolante in quella campagna, in quanto,
dopo quella perdita al gioco con Dolochov - una cosa che, nonostante i familiari lo
avessero consolato, non poteva perdonarsi - egli aveva deciso di non prestare più servizio
come prima, ma, per cancellare la sua colpa, di servire bene, di essere un compagno e un
ufficiale perfetto: cioè un uomo eccellente, cosa che appariva così ardua «nel mondo» e
così attuabile, invece, nel reggimento.

       Dal momento della sua perdita al gioco Rostov aveva deciso che in cinque anni
avrebbe pagato il debito ai genitori. Essi gli mandavano diecimila rubli l'anno, ma ora
aveva deciso di accettarne soltanto duemila e di lasciare gli altri ottomila ai genitori, fino a
estinzione del debito.

                                                                                            470
www.writingshome.com
                                Lev Nicolaevic Tolstoj – Guerra e pace




         Il nostro esercito, dopo una serie di ritirate, di avanzate e di offensive presso
Pultusk e Preussisch-Eilau, si era concentrato nelle vicinanze di Bartenstein. Si aspettava
che l'imperatore raggiungesse le truppe e cominciassero le nuove operazioni di guerra.

         Il reggimento di Pavlograd, che era compreso fra quelle unità che avevano
combattuto nella campagna del 1805, era giunto in ritardo per le prime azioni del nuovo
movimento operativo, poiché aveva dovuto completare i suoi effettivi in Russia. Non si
era trovato né a Pultusk, né a Preussisch-Eilau e, nella seconda fase della campagna,
quando si era riallacciato all'esercito operante, era stato incorporato al reggimento di
Platov.

         Il distaccamento di Platov operava indipendentemente dal grosso dell'esercito.
Quelli del Pavlograd presero parte a diverse scaramucce con il nemico, fecero dei
prigionieri e una volta catturarono perfino le carrozze del maresciallo Oudinot. Nel mese
d'aprile essi rimasero fermi per alcune settimane nei pressi di un villaggio tedesco
interamente distrutto e abbandonato.

         Si era in pieno disgelo: il terreno era fangoso, faceva freddo; il ghiaccio dei fiumi si
rompeva, le strade erano impraticabili: per parecchi giorni non vennero distribuiti né
viveri né foraggio. I trasporti erano diventati impossibili, e gli uomini si sparpagliarono
per i villaggi abbandonati e deserti in cerca di patate; ma anche di queste ne trovarono
poche.

         Tutto era stato consumato e tutti gli abitanti erano fuggiti; quelli che erano rimasti
erano ridotti peggio di mendicanti; non c'era nulla di cui si potesse ancora spogliarli, tanto
che sovente perfino i poco pietosi soldati, invece di prendere, davano loro quel poco che
restava.

         Nel corso dei combattimenti il reggimento di Pavlograd aveva lamentato soltanto
due feriti, ma aveva perduto quasi metà degli uomini, di fame e di malattie. Tutti erano
così certi di morire, se fossero stati portati in ospedale, che i soldati affetti da febbri e
gonfiori derivanti dalla cattiva alimentazione preferivano restare in servizio, trascinandosi
estenuati in prima linea, piuttosto che farsi ricoverare. All'inizio della primavera i soldati
avevano cominciato a trovare una pianta che affiorava da terra, simile all'asparago, che
essi chiamavano, chissà perché, «radice dolce di Maša», e si sparpagliavano per i prati e
per i campi alla ricerca di questa «radice dolce» che invece era assai amara; la svellevano
dal terreno con le sciabole e se ne cibavano nonostante fosse stato dato l'ordine di non
mangiarne. Fra i soldati si manifestò allora una malattia nuova: una tumefazione alle
                                                                                             471
www.writingshome.com
                               Lev Nicolaevic Tolstoj – Guerra e pace


mani, ai piedi e alla faccia, di cui i medici supponevano esser causa il consumo della radice
di Maša. Nonostante ciò, i soldati dello squadrone di Denisov seguitarono a mangiarne,
perché era già la seconda settimana che si misuravano le ultime gallette: ne distribuivano
soltanto mezza libbra a testa e le patate dell'ultimo convoglio erano gelate e germogliate.

       Già da due settimane anche i cavalli venivano nutriti con la paglia dei tetti delle
case; erano di una magrezza spaventosa e ancora ricoperti del pelame invernale che
cadeva a ciuffi.

       Nonostante questa terribile penuria d'ogni cosa, soldati e ufficiali vivevano come
sempre; anche ora, malgrado le facce pallide e gonfie e le uniformi lacere, gli ussari si
mettevano in fila per l'appello, si ripulivano, strigliavano i cavalli e lucidavano i finimenti;
invece del fieno portavano ai cavalli la paglia tolta dai tetti; si sedevano a mangiare
intorno alle marmitte, e si alzavano affamati come prima, scherzando sulla loro fame e sul
loro cibo schifoso. Come sempre, nel tempo libero dal servizio, i soldati accendevano falò,
si riscaldavano nudi al fuoco, fumavano, sceglievano e cuocevano le patate marce o
germogliate, raccontavano e ascoltavano racconti sulle campagne di Potëmkin e di
Suvorov o le favole di Alëša il Furfante e di Mikolka il garzone del pope.

       Gli ufficiali abitavano come al solito a due o a tre nelle case scoperchiate e
semidiroccate. I più anziani badavano a procurare la paglia e le patate e in genere i mezzi
di sostentamento per gli uomini; i più giovani, come sempre, giocavano a carte (soldi ce
n'erano molti, sebbene non ci fossero viveri), oppure facevano altri giochi innocenti come
la svajka e i birilli. Dell'andamento generale delle cose parlavano poco; in parte perché non
sapevano nulla di preciso, in parte per il fatto che percepivano confusamente che
nell'insieme la guerra andava male.

       Rostov alloggiava, come prima, insieme a Denisov, e i legami d'amicizia erano
diventati ancora più stretti dopo la loro licenza. Denisov non parlava mai dei familiari di
Rostov, ma, dal tenero affetto che il comandante gli dimostrava, Rostov capiva che l'amore
sfortunato del vecchio ussaro per Nataša aveva parte in quel rafforzarsi dell'amicizia. Era
chiaro che Denisov faceva di tutto per evitare il più possibile d'esporre Rostov ai pericoli;
lo risparmiava e, dopo ogni scaramuccia, lo accoglieva sano e salvo con gioia particolare.
Durante una delle sue missioni Rostov, in un villaggio abbandonato e devastato dov'era
andato in cerca di viveri, trovò un vecchio polacco e la figlia di costui, con un bambino in
fasce. Erano seminudi, affamati, non potevano andarsene a piedi, né avevano modo di
farlo con altri mezzi. Rostov li portò con sé, li alloggiò nella sua abitazione e li mantenne
per diverse settimane finché il vecchio non si fu ristabilito. Un compagno di Rostov,
parlando di donne, cominciò a far dell'ironia sul suo conto, dicendo che lui era stato più
                                                                                            472
www.writingshome.com
                               Lev Nicolaevic Tolstoj – Guerra e pace


furbo di tutti, e che in fondo non sarebbe stato male se avesse fatto conoscere anche ai
compagni la bella polacca che aveva salvato. Rostov interpretò quello scherzo come
un'offesa; andò in collera e disse all'ufficiale delle cose così sgradevoli, che a stento
Denisov poté trattenere entrambi dallo sfidarsi a duello. Quando poi l'ufficiale se ne fu
andato e Denisov, che a sua volta non conosceva i rapporti di Rostov con la polacca, si
mise a rimproverarlo per la sua iracondia, Rostov prese a dire:

       «Come vuoi... Per me è come una sorella e non so dirti come mi sia sentito offeso...
perché... sì, dato che...»

       Denisov gli batté una mano sulla spalla e cominciò a camminare a passi veloci per
la stanza, senza guardare Rostov, cosa che faceva nei momenti in cui aveva l'animo
agitato.

       «Una stvana vazza quella dei Vostov,» esclamò; e Nikolaj si accorse che gli occhi di
Denisov erano pieni di lacrime.



XVI



       Nel mese di aprile, alla notizia dell'arrivo dell'imperatore, le truppe si rincuorarono.
Rostov non riuscì a presenziare alla rivista che il sovrano passò a Bartenstein; quelli del
Pavlograd si trovavano infatti agli avamposti, molto oltre Bartenstein.

       Stavano accampati in piena campagna, Denisov e Rostov stavano in un ricovero
scavato nella terra dai soldati e ricoperto di rami secchi e di zolle erbose. Il ricovero era
costruito secondo un criterio che da poco era entrato in uso: si scavava una buca di un
metro e venti di larghezza, tre e mezzo di lunghezza, e due di profondità. A un'estremità
della buca venivano costruiti degli scalini e questa era l'entrata, la scaletta d'ingresso; la
buca costituiva la stanza, che per i fortunati, come il comandante dello squadrone,
all'estremità opposta agli scalini, disponeva di un'asse posata su pioli, cioè di un tavolo. Ai
due lati della buca si scavavano nella parete di terra due vani d'una settantina di
centimetri di profondità e questi servivano da letti e divani. Il tetto era fatto in modo che al
centro della buca si potesse stare in piedi e sui letti persino star seduti, almeno di fronte al
tavolo. Denisov, che per merito dei soldati del suo squadrone che gli volevano bene,
viveva in modo lussuoso, disponeva anche, sulla parte anteriore del tetto, di una tavola su
cui era stato riappiccicato un vetro rotto. Quando faceva molto freddo, sugli scalini (in
anticamera, come Denisov chiamava questa parte del covo) trasportavano su una lastra
                                                                                            473
www.writingshome.com
                               Lev Nicolaevic Tolstoj – Guerra e pace


concava di ferro un po' di fuoco prelevato dai falò dei soldati, e allora faceva così caldo,
che gli ufficiali, sempre numerosi da Denisov e da Rostov, se ne stavano in maniche di
camicia.

       In aprile Rostov era di servizio. Una mattina, verso le otto, rientrando dopo una
notte insonne, ordinò che gli portassero del fuoco, si cambiò la biancheria fradicia di
pioggia, recitò le preghiere, bevve il tè, si scaldò per bene, riordinò la roba nel suo angolo e
sulla tavola; poi, con la faccia che scottava, bruciata dal vento, si sdraiò sulla schiena, in
maniche di camicia, annodando le mani dietro la testa. Andava preconizzando il piacere
che a giorni si attendeva, con una promozione che doveva arrivargli in conseguenza
dell'ultima ricognizione effettuata e frattanto aspettava Denisov, che era andato in qualche
posto. Aveva voglia di chiacchierare con lui.

       Dietro il ricovero si udì la voce rimbombante di Denisov che gridava,
evidentemente in collera per qualcosa. Rostov si avvicinò alla finestra per vedere con chi
se la prendesse e scorse il maresciallo d'alloggio Topèeenko.

       «Ti avevo dato ovdine di non pevmetteve che mangiassevo quella vadice, di Maša o
come si chiama!» gridava Denisov. «Ho visto io con i miei occhi Lazavèuk che se la
povtava via dal campo!»

       «Io ho trasmesso l'ordine, eccellenza, ma non obbediscono,» rispose il maresciallo
d'alloggio.

       Rostov tornò a sdraiarsi sul letto, intanto pensava, con soddisfazione: «Che si dia
pure da fare, ora tocca a lui penare, io il mio lavoro l'ho fatto e me ne sto a letto!»
Attraverso il tramezzo udiva che ora, oltre al maresciallo d'alloggio, parlava anche
Lavruška, il vispo e furbo attendente di Denisov. Lavruška raccontava chissà che, parlava
di carri, di gallette e di buoi, che lui aveva visto mentre andava per viveri.

       Dietro il ricovero si udì un'altra volta il grido di Denisov che si allontanava. «In
sella! Secondo plotone!» urlò qualcuno.

       «Dove andranno?» pensò Rostov.

       Cinque minuti dopo Denisov entrava nel ricovero. Si arrampicò sul letto con i piedi
infangati, accese rabbiosamente la pipa, sparpagliò tutte le sue cose, si allacciò la nagajka e
la sciabola e fece l'atto di uscire dalla capanna. Rostov gli chiese dove andasse, ed egli
rispose genericamente e con voce spazientita che aveva qualcosa da fare.



                                                                                            474
www.writingshome.com
                                Lev Nicolaevic Tolstoj – Guerra e pace


       «Iddio mi giudichi e il gvande impevatove!» esclamò uscendo, e Rostov udì dietro il
ricovero, le zampe di numerosi cavalli che scalpitavano nel fango. Non si preoccupò
nemmeno di sapere dove fosse andato Denisov. Quando si fu ben riscaldato nel suo
angolo, si addormentò e uscì dal ricovero quando ormai era quasi sera. Denisov non era
ancora tornato. La serata si era fatta serena; vicino al ricovero attiguo due ufficiali e uno
junker giocavano a svajka e ridendo piantavano delle carote nel terreno soffice e fangoso,
servendosene come di stecchi; Rostov si unì a loro. Verso la metà del gioco gli ufficiali
videro dei carri che venivano verso di loro. I carri, scortati dagli ussari, giunsero ai pali dei
cavalli e una folla di ussari li circondò.

       «Bene, Denisov era così costernato,» disse Rostov, «ed ecco che i rifornimenti sono
arrivati.»

       «Davvero!» commentarono gli ufficiali. «Saranno contenti, i soldati!»

       Di qualche passo dietro gli ussari cavalcava Denisov, accompagnato da due ufficiali
di fanteria con i quali stava discutendo animatamente. Rostov gli andò incontro.

       «Io vi avverto, capitano,» diceva uno degli ufficiali, magro, basso di statura e
visibilmente incollerito.

       «Ve l'ho già detto che non vi do indietvo niente,» replicò Denisov.

       «Ne risponderete, capitano; questa è insubordinazione: portar via i convogli! I
nostri non mangiano da due giorni.»

       «E i miei che non mangiano da due settimane,» rispose Denisov.

       «Questo è brigantaggio! Ne risponderete, egregio signore!» ripeté l'ufficiale di
fanteria alzando la voce.

       «E voi che avete da stavmi addosso, eh?» si mise a gridare Denisov, scaldandosi.
«Chi ne vispondevà savò io e non voialtvi; e voi smettetela di vonzave qui attovno finché
siete intevi. Mavsc!» gridò contro gli ufficiali.

       «Bella, questa!» gridò il piccolo ufficiale senza lasciarsi intimidire e senza
allontanarsi. «Fate il bandito, e io...»

       «Al diavolo! Mavsc e al passo di covsa, finché siete sani!» E Denisov rivolse il
cavallo verso l'ufficiale.



                                                                                             475
www.writingshome.com
                              Lev Nicolaevic Tolstoj – Guerra e pace


      «Bene, bene,» proferì l'ufficiale in tono di minaccia; poi, voltato il cavallo, si
allontanò al trotto sobbalzando sulla sella.

      «Un cane sullo steccato, un cane vivo sullo steccato,» gli gridò dietro Denisov
(questa era la beffa peggiore che un ufficiale di cavalleria potesse fare a uno di fanteria).
Denisov si avvicinò a Rostov e scoppiò a ridere: «L'ho povtato via alla fantevia, gliel'ho
povtato via con la fovza: un intevo convoglio!» disse. «Gli uomini devono fovse cvepave
di fame?»

      I carriaggi arrivati presso gli ussari erano destinati in realtà a un reggimento di
fanteria; ma Denisov, essendo stato informato per mezzo di Lavruška che quel convoglio
viaggiava senza scorta, se n'era impadronito con la forza aiutato dai suoi ussari. Ai soldati
furono distribuite gallette a volontà, e ne furono date anche agli altri squadroni.

      Il giorno dopo il comandante del reggimento chiamò Denisov, e nascondendosi la
faccia con le dita aperte gli disse: «Questa faccenda io la vedo così: non ne so nulla e non
pianterò grane, ma vi consiglio di andare al comando e di sistemare la faccenda laggiù, al
reparto approvvigionamenti e, se è possibile, sottoscrivere che avete ricevuto una data
quantità di provviste; in caso contrario, la richiesta risulterà firmata a carico del
reggimento di fanteria: ne verrà fuori un'inchiesta e può andare a finir male.»

      Lasciato il comandante del reggimento, Denisov, deciso a seguire il suo consiglio, si
recò direttamente al comando per gli approvvigionamenti. La sera tornò nel suo ricovero
in uno stato nel quale Rostov non lo aveva mai visto. Denisov non riusciva a parlare,
ansimava. Quando Rostov gli domandò che cosa avesse, con voce rauca e fioca egli non
fece che profferire ingiurie e scagliare minacce incomprensibili.

      Turbato dallo stato in cui si trovava Denisov, Rostov lo incoraggiò a spogliarsi e a
bere dell'acqua, poi mandò a chiamare il medico.

      «Pvocessavmi pev saccheggio! Oh! Dammi ancova dell'acqua... che mi pvocessino
puve, ma io le canaglie le pestevò sempve, sempve; lo divò anche all'impevatove. Datemi
del ghiaccio,» ripeteva.

      Accorse il medico del reggimento e dichiarò che bisognava fare un salasso. Dal
braccio villoso di Denisov uscì del sangue nero, tanto da colmare una scodella, e allora
soltanto egli fu in grado di raccontare tutto quello che gli era accaduto.

      «Avvivo,» raccontò Denisov. «"Be', dov'è che sta il vostvo capo?" Me lo indicano.
"Non vovveste aspettave un poco?" "Sono in sevvizio, io, non ho tempo d'aspettave,
annunciami." Bene, vien fuori quel malandvino in capo; anche lui si mette in testa di
                                                                                         476
www.writingshome.com
                              Lev Nicolaevic Tolstoj – Guerra e pace


insegnavvmi. "È una vapina!" "Una vapina," dico, "non la fa chi pvende dei vivevi pev
nutvive i suoi soldati, ma chi pvende pev mettevseli in tasca!" Bene. "Fivmate," dice, "dal
commissavio, e la vostva pvatica vevvà inoltvata pev via gevavchica." Vado dal
commissavio. Entvo: e al tavolo chi vedo? Indovina chi ci fa movive di fame!» si mise a
gridare Denisov battendo sul tavolo con il pugno del braccio dal quale era stato cavato il
sangue, con tanta forza che il tavolo per poco non crollò e i bicchieri vi tremarono sopra.
«Teljamin! "Come, sei tu che ci fai movive di fame?" E giù un colpo, poi un altvo sul muso,
m'è viuscito così bene... Ah, vazza d'un... e quello ha cominciato a fav givavolte! Pevò mi
sono levata la soddisfazione, posso divlo,» gridò Denisov con un misto di gioia e di rabbia,
mostrando i suoi denti bianchi sotto i baffi neri. «Se non me l'avessevo tolto di sotto, finivo
pev ammazzavlo.»

       «Ma che hai da gridare? Calmati!» esclamò Rostov. «Ecco che ti esce dell'altro
sangue. Aspetta, bisogna bendarti di nuovo.»

       Rifecero la fasciatura e misero Denisov a letto. Il giorno dopo si svegliò allegro e
tranquillo.

       Ma a mezzogiorno l'aiutante di campo del comandante con un volto serio e desolato
si presentò al ricovero di Denisov e di Rostov, e mostrò un documento ufficiale che il
comandante del reggimento inviava al maggiore Denisov: in essa si chiedevano
chiarimenti a proposito di quanto era accaduto il giorno prima. L'aiutante precisò che la
faccenda doveva aver preso una pessima piega, che era stata convocata la commissione
militare d'inchiesta e che, data l'attuale severità per quanto concerneva il saccheggio e
l'indisciplina, nel migliore dei casi la faccenda poteva concludersi con la degradazione.

       Da parte degli offesi la cosa era stata presentata in questa luce: dopo aver
intercettato il convoglio, il maggiore Denisov si era presentato ubriaco all'Obermeister
dell'approvvigionamento e, senza la minima provocazione, aveva cominciato a dargli del
ladro, minacciandolo di percosse; infine, portato fuori, aveva fatto irruzione nell'ufficio
picchiando due impiegati e slogando un braccio a un terzo.

       Alle ulteriori domande di Rostov, Denisov ammise ridendo che, sì, a quel punto gli
pareva che si fosse messo di mezzo un altro, ma che erano tutte stupidaggini, che lui
nemmeno si sognava di aver paura di un processo e che se quelle canaglie avessero osato
toccarlo, lui avrebbe dato loro una di quelle risposte in modo che se ne sarebbero ricordati.

       Di tutta questa faccenda Denisov parlava con noncuranza; ma Rostov lo conosceva
troppo bene per non notare che in cuor suo (pur nascondendolo agli altri) egli aveva paura
del processo e si tormentava per quella faccenda che evidentemente poteva avere brutte
                                                                                            477
www.writingshome.com
                                Lev Nicolaevic Tolstoj – Guerra e pace


conseguenze. Da ouel giorno cominciarono ad arrivare questionari, citazioni del tribunale
militare, e il primo maggio fu ordinato a Denisov di consegnare lo squadrone a quello che,
dopo di lui, era l'ufficiale più anziano, e di presentarsi al comando della divisione per
fornire spiegazioni sulla sua insubordinazione alla commissione approvvigionamenti. La
vigilia di quel giorno Platov aveva fatto una ricognizione con due reggimenti cosacchi e
due squadroni di ussari. Come sempre Denisov si era portato avanti alle file, facendo
sfoggio del proprio ardimento. Una pallottola sparata dai tiratori francesi lo colpì a una
coscia. Forse in un altro momento Denisov non si sarebbe allontanato dal reggimento per
una ferita così leggera, ma questa volta approfittò dell'occasione: non si presentò alla
divisione e si fece ricoverare in ospedale.



XVII



       In giugno ebbe luogo la battaglia di Friedland, alla quale gli ussari del reggimento
di Pavlograd non parteciparono; e dopo quella battaglia fu concluso un armistizio. Rostov,
che sopportava male la mancanza del suo amico, di cui, dal momento della partenza, non
aveva più avuto notizie, era inoltre preoccupato per l'andamento della sua faccenda e per
la ferita; così approfittò dell'armistizio e chiese il permesso per andare all'ospedale a far
visita a Denisov.

       L'ospedale si trovava in una piccola località prussiana, che era stata devastata due
volte, dalle truppe russe e da quelle francesi. Poiché era estate e la campagna appariva così
bella, quel villaggio coi tetti e gli steccati sfondati, gli abitanti laceri e i soldati ubriachi e
malati che girovagavano per le strade sudicie, costituiva uno spettacolo oltremodo
desolante.

       L'ospedale era allestito in una casa di pietra, in mezzo a un cortile con pochi avanzi
di un recinto abbattuto, le imposte e i vetri fracassati. Alcuni soldati coperti di bende,
pallidi e gonfi, passeggiavano o sedevano al sole in cortile.

       Non appena Rostov fu entrato attraverso la porta dell'edificio, venne investito da
un lezzo soffocante di carne putrefatta e di infermeria. Sulla scala incontrò un medico
militare russo con il sigaro in bocca, seguito da un infermiere.

       «Non posso mica farmi in quattro,» diceva il dottore. «Vieni stasera da Makar
Alekseviè, mi troverai là.»

                                                                                               478
www.writingshome.com
                               Lev Nicolaevic Tolstoj – Guerra e pace


       L'infermiere gli domandò qualche altra cosa.

       «Fa' un po' come ti pare! Non è forse lo stesso?» Il dottore si accorse di Rostov che
stava salendo le scale.

       «Ehi, voi, che fate qui?» chiese il dottore.

       «Che cosa siete venuto a fare? Se non vi siete beccato una palla, volete pigliarvi il
tifo? Questo è un ricovero di appestati, batjuška.»

       «Perché?» domandò Rostov.

       «C'è il tifo, batjuška. Tifo. Per chiunque entra qua, è la morte. Solo noi due, io e
Makeev (e indicò l'infermiere) ci possiamo stare. Di noi medici qui ne sono già morti
cinque. Appena ne arriva uno nuovo, nel giro di una settimana è bell'e spacciato,»
continuò il dottore con visibile soddisfazione. «Hanno chiamato dei dottori prussiani, ma a
quanto pare questo posto non piace, ai nostri alleati.»

       Rostov gli spiegò che desiderava vedere il maggiore degli ussari Denisov, che si
trovava ricoverato in quell'ospedale.

       «Non so, non lo conosco, batjuška. Pensate un po': ho sulle spalle tre ospedali, e sono
solo! Quattrocento degenti e forse anche più! Meno male che le dame di beneficenza
prussiane ci mandano garza e due libbre di caffè al mese, altrimenti saremmo perduti.»
Scoppiò a ridere. «Quattrocento, batjuška, e me ne arrivano sempre di nuovi. Sono
quattrocento, sì o no?» domandò rivolto all'infermiere.

       L'infermiere aveva un'aria spossata. Aspettava con palese stizza che quel
chiacchierone di medico se ne andasse.

       «Il maggiore Denisov,» ripeté Rostov, «è stato ferito presso Mölten...»

       «Mi pare che sia morto. Eh, Makeev?» domandò il medico, indifferente, rivolto
all'infermiere.

       L'infermiere non confermò le parole del medico.

       «Uno alto coi capelli rossicci?» domandò il medico.

       Rostov descrisse l'aspetto fisico di Denisov.

       «C'era, sì, ce n'era uno così,» disse il dottore con aria stranamente soddisfatta; «anzi,
dev'essere morto; del resto, vedrò d'informarmi, avevo gli elenchi. Ce l'hai tu, Makeev?»

                                                                                            479
www.writingshome.com
                                Lev Nicolaevic Tolstoj – Guerra e pace


       «Gli elenchi li ha Makar Alekseiè,» rispose l'infermiere. «Ma favorite nei reparti
degli ufficiali, potrete vedere voi stesso,» soggiunse, rivolgendosi a Rostov.

       «Eh, meglio non andarci, batjuška,» disse il medico. «Cercate di evitare di restarci
anche voi, qua!»

       Ma Rostov salutò il medico e pregò l'infermiere di accompagnarlo.

       «Non prendetevela con me, poi; facciamo gli scongiuri,» gridò ancora il medico di
sotto le scale.

       Rostov e l'infermiere entrarono in un tetro corridoio. Qui il lezzo d'ospedale era così
forte che Rostov dovette turarsi il naso e fermarsi un istante per raccogliere le forze e
andare avanti. A destra una porta venne aperta e si affacciò un uomo magro e giallo,
scalzo e con la sola biancheria addosso. Appoggiatosi allo stipite, egli scrutò i due uomini
che passavano con occhi luccicanti, invidiosi. Sbirciando dalla porta nella stanza, Rostov
vide che i malati e i feriti giacevano per terra, coricati sulla paglia e sui pastrani.

       «Si potrebbe entrare a guardare?» domandò.

       «Che cosa volete guardare?» disse l'infermiere.

       Rostov, proprio perché si capiva che l'infermiere non voleva lasciarlo entrare,
s'inoltrò nelle corsie dei soldati. Il lezzo del corridoio, al quale ormai era riuscito ad
assuefarsi, qui era ancora più forte. Ed era diverso: era più acre e si capiva che da qui,
appunto, dilagava dappertutto.

       Nel lungo stanzone, vivamente illuminato dal sole che penetrava dalle grandi
finestre, su due file, con le teste verso il muro e lasciando un passaggio nel centro,
giacevano i malati e i feriti. Per la maggior parte erano in stato d'incoscienza e non
rivolsero alcuna attenzione ai due che erano entrati. Gli altri si sollevarono a mezzo o
alzarono le loro lunghe facce scarne, guardando Rostov senza distogliere gli occhi, con
un'eguale espressione di speranza in un soccorso, di rimprovero e d'invidia. Rostov arrivò
in mezzo allo stanzone, lanciò uno sguardo attraverso le porte spalancate nei locali
adiacenti e dalle due parti vide lo stesso spettacolo. Si fermò, guardandosi attorno in
silenzio. Non era preparato a vedere nulla di simile. Proprio davanti a lui un malato
giaceva quasi di traverso al passaggio, sul nudo impiantito: probabilmente era un cosacco
perché aveva i capelli tagliati in tondo. Costui giaceva supino con le braccia e le gambe
divaricate. La sua faccia era di un rosso scarlatto, gli occhi stravolti, tanto che se ne
scorgeva solamente il bianco; sulle gambe nude e sulle sue braccia, anch'esse di un color
rosso acceso, le vene risaltavano come corde. Egli sbatté la nuca contro il pavimento,
                                                                                          480
www.writingshome.com
                               Lev Nicolaevic Tolstoj – Guerra e pace


rantolando profferì una parola e poi cominciò a ripeterla. Rostov tese l'orecchio e riuscì a
comprendere quella parola: «Da bere, da bere!» ripeteva il cosacco. Rostov si guardò
attorno, cercando qualcuno che potesse ricomporre il malato e dargli un po' d'acqua.

       «Chi bada, qui, ai malati?» domandò all'infermiere.

       In quel momento, dalla stanza accanto uscì un soldato delle salmerie che era di
servizio all'ospedale, e battendo il passo si mise sull'attenti davanti a Rostov.

       «Salute a vostra eccellenza!» gridò il soldato, spalancando gli occhi su Rostov, certo
avendolo scambiato per un ufficiale della sanità.

       «Toglilo di qui e dagli da bere,» disse Rostov, additando il cosacco.

       «Signorsì,» disse il soldato soddisfatto, irrigidendosi e sbarrando gli occhi ancor di
più, ma senza muoversi di dov'era.

       «No, qui non c'è niente da fare,» pensò Rostov chinando gli occhi, e avrebbe voluto
uscire subito, ma alla sua destra sentì uno sguardo puntato su di sé e si voltò. Quasi
nell'angolo, un vecchio soldato con il viso magro e severo, giallo come un teschio, la barba
grigia non rasata da più giorni, sedeva su un pastrano e guardava Nikolaj con insistenza.
Di fianco al vecchio soldato un vicino gli sussurrava qualcosa, indicando Rostov, il quale
comprese che il vecchio avrebbe voluto domandargli qualcosa. Gli si accostò e vide che il
vecchio aveva una gamba sola piegata sotto di sé; l'altra non c'era, era recisa sopra il
ginocchio. All'altro lato del vecchio, che giaceva immobile col viso riverso, alquanto
discosto da lui, c'era un giovane soldato, con la faccia camusa, d'un pallore cereo, ricoperta
di efelidi, e gli occhi stravolti sotto le palpebre socchiuse. Rostov diede un'occhiata a quel
soldato e un brivido gli corse per la schiena.

       «Ma questo... questo mi sembra...» disse, rivolto all'infermiere.

       «L'abbiamo già detto e ridetto, eccellenza,» disse il vecchio soldato con la mascella
inferiore che gli tremava. «È da stamattina che è morto. Non siamo cani, siamo uomini
anche noi...»

       «Mando subito, lo porteranno via, lo porteranno via,» disse in fretta l'infermiere.
«Favorite, eccellenza.»

       «Andiamo, andiamo,» disse in fretta Rostov. Chinò gli occhi e cercando di farsi
piccolo, come per riuscire a passare inosservato in mezzo a quegli occhi pieni di
rimprovero e d'invidia, uscì dalla camerata.

                                                                                          481
www.writingshome.com
                               Lev Nicolaevic Tolstoj – Guerra e pace




XVIII



        Attraverso il corridoio l'infermiere condusse Rostov nel reparto ufficiali, costituito
da tre stanze con le porte spalancate. Qui c'erano dei letti, e gli ufficiali feriti o ammalati vi
stavano sdraiati o seduti. Alcuni passeggiavano per le stanze indossando dei camici da
ospedale. La prima persona che Rostov incontrò nel reparto ufficiali fu un uomo piccolo e
magro, senza un braccio, in camice e zucchetto, che passeggiava nella prima stanza con
una pipetta rosicchiata nella bocca. Rostov lo guardò attentamente, cercando di ricordarsi
dove lo avesse visto.

        «Ecco dove Dio ci ha fatti incontrare,» disse l'ometto. «Sono Tušin. Tušin. Ricordate
quando vi trasportai sul cannone, laggiù a Schöngraben? Mi hanno tagliato via un
pezzetto, ecco...» disse sorridendo e indicando la manica vuota della vestaglia. «Cercate
Vasilij Dmitrieviè Denisov? Sì, è un coinquilino!» disse quando ebbe udito che Rostov lo
stava cercando. «Qui, qui.» E Tušin lo condusse in un'altra stanza dalla quale provenivano
le risate di alcune persone.

        «Ma come fanno non soltanto a vivere, ma addirittura a ridere, in un posto come
questo?» pensava Rostov, continuando a percepire quel fetore di carne in putrefazione del
quale ormai anche lui era stato impregnato già nei reparti della truppa, e avendo visto
attorno a sé quegli sguardi invidiosi che l'accompagnavano dai due lati dello stanzone e la
faccia di quel giovane soldato dagli occhi stravolti.

        Denisov dormiva su un letto, con la testa sotto la coperta, sebbene fosse ormai
mezzogiorno.

        «Ah! Vostov! Salve, salve!» si mise a gridare con l'identica voce che aveva quando
era al reggimento. Ma Rostov con una stretta al cuore notò che, dietro la disinvoltura e la
vivacità che gli erano consuete, nell'espressione del viso, nelle intonazioni e nelle parole di
Denisov, traspariva un sentimento nuovo, malvagio ed occulto.

        Per quanto di modesta entità, la sua ferita non s'era ancora rimarginata, sebbene
fossero già trascorse sei settimane da quando era rimasto colpito. La sua faccia presentava
quel pallido gonfiore che si notava sul volto di tutti i ricoverati. Ma non fu questo a colpire
Rostov, bensì il fatto che Denisov non appariva nemmeno contento di vederlo e gli
sorrideva in modo innaturale. Non gli chiese del reggimento, né dell'andamento generale
delle cose. Quando Rostov ne parlava, Denisov non gli prestava ascolto. Inoltre Rostov si
                                                                                              482
www.writingshome.com
                               Lev Nicolaevic Tolstoj – Guerra e pace


accorse che Denisov appariva contrariato quando gli veniva ricordato il reggimento e in
genere l'altra vita, la vita libera che si svolgeva fuori dell'ospedale. Sembrava che si
sforzasse di dimenticarla e mostrasse interesse soltanto per la sua questione coi funzionari
dell'approvvigionamento. Quando Rostov gli domandò a che punto fosse la faccenda,
subito trasse di sotto il guanciale un documento inviatogli dalla commissione e la minuta
della risposta che aveva preparato. Prese a leggere, e tosto si animò, in particolar modo
facendo notare a Rostov le cose pungenti che diceva ai suoi nemici. Non appena Denisov
cominciò a leggere, i suoi compagni d'ospedale, che avevano circondato Rostov come una
persona nuova che veniva dal mondo esterno, un poco alla volta si allontanarono, e dalle
loro facce Rostov comprese che quei signori avevano già udito più di una volta l'intera
storia, sicché ormai era loro venuta a noia. Soltanto il vicino di letto, un grosso ulano, se ne
stava seduto sulla sua branda, fumando la pipa con aria cupa, mentre il piccolo Tušin,
mutilato di un braccio, continuava ad ascoltare scuotendo il capo in segno di
disapprovazione. A metà lettura l'ulano interruppe Denisov.

       «Secondo me,» disse, rivolgendosi a Rostov, «non c'è altro da fare che chieder la
grazia all'imperatore. Si dice che adesso verranno accordate grandi ricompense e certo
verrà perdonato...»

       «Io chiedev la gvazia all'impevatove!» esclamò Denisov con una voce alla quale
avrebbe voluto conferire l'energia e l'ardore di un tempo, ma nella quale risuonava solo
un'irritazione impotente. «E pev che cosa? Se fossi un bvigante chiedevei la gvazia, ma io
vado sotto pvocesso pevché ho smaschevato i bviganti. Che mi pvocessino puve, io non ho
pauva di nessuno; ho sevvito onestamente la patvia e l'impevatove, non ho vubato! E
degvadave me e... Senti, io glielo scvivo apevtamente, ecco come gli scvivo: "Se fossi uno
che vuba al govevno..."»

       «È scritto molto bene, niente da dire,» disse Tušin. «Ma non si tratta di questo,
Vasilij Dmitriè,» e anche egli si rivolse a Rostov, «bisogna assoggettarsi, ma Vasilij Dmitriè
non vuole. Eppure l'auditore ve lo ha detto che per voi le cose si mettono male.»

       «E lascia che vadano male,» disse Denisov.

       «L'auditore vi ha scritto la supplica,» proseguì Tušin, «ora bisogna firmarla e poi
inoltrarla per suo mezzo. Senza dubbio lui (e indicò Rostov) ha uno zampino anche nello
stato maggiore. Non potreste trovare un'occasione migliore.»

       «Ma ho già detto che non lecchevò i piedi a nessuno.» lo interruppe Denisov, e
continuò nella lettura del suo foglio.

                                                                                            483
www.writingshome.com
                               Lev Nicolaevic Tolstoj – Guerra e pace


       Rostov non osò cercare di convincere Denisov, sebbene l'istinto gli dicesse che la via
suggerita da Tušin e dagli altri ufficiali era la più sicura. Sarebbe stato anche felice di poter
aiutare Denisov, ma conosceva l'inflessibile volontà dell'amico e il suo focoso senso della
giustizia.

       La lettura dei virulenti scritti di Denisov durò più di un'ora. Quando fu terminata,
Rostov non disse nulla e, nella più triste disposizione d'animo, trascorse il resto della
giornata in compagnia dei compagni di degenza di Denisov, che si erano di nuovo riuniti
intorno a lui, raccontando ciò che sapeva e ascoltando i racconti degli altri. Denisov,
durante tutta la serata, mantenne sempre un cupo silenzio.

       La sera tardi Rostov si accinse ad andarsene e domandò a Denisov se aveva qualche
commissione da affidargli.

       «Sì, aspetta,» rispose Denisov; si volse a guardare gli ufficiali; poi, tolti i documenti
di sotto il guanciale, si avvicinò alla finestra dove teneva il calamaio, sedette e prese a
scrivere.

       «È pvopvio vevo che contvo la fovza la vagion non vale,» disse, staccandosi dalla
finestra e porgendo a Rostov una grande busta.

       Era la supplica all'imperatore redatta dall'auditore; in essa Denisov, senza far alcun
cenno delle colpe della sezione approvvigionamenti, chiedeva semplicemente la grazia.

       «Tvasmettila: si vede che...» non finì la frase ed ebbe un sorriso doloroso e falso.



XIX



       Quando fu tornato al reggimento ed ebbe riferito al comandante a qual punto fosse
giunta la vertenza di Denisov, Rostov partì per Tilsit con la lettera per l'imperatore.

       Il 13 giugno i due imperatori, quello francese e quello russo, si incontrarono a Tilsit.
Boris Drubeckoj aveva chiesto all'importante personaggio presso il quale prestava servizio
di venir assegnato al seguito che avrebbe accompagnato l'imperatore a Tilsit.

       «Je voudrais voir le grand homme,» disse parlando di Napoleone, che finora, come
tutti, anche lui aveva sempre designato come Buonaparte.

       «Vous parlez de Buonaparte?» gli disse sorridendo il generale.
                                                                                              484
www.writingshome.com
                               Lev Nicolaevic Tolstoj – Guerra e pace


       Boris guardò con espressione interrogativa il suo generale, e comprese subito che
costui aveva voluto metterlo scherzosamente alla prova.

       «Mon prince, je parle de l'empereur Napoléon,» rispose.

       Il generale sorridendo gli diede una pacca sulle spalle.

       «Andrai lontano, tu,» gli disse e lo prese con sé.

       Boris fu tra i pochi che si trovarono ad assistere, sulle sponde dello Niemen,
all'incontro dei due imperatori, vide le zattere pavesate, vide Napoleone passare in
rassegna, sull'altra riva, la guardia francese; vide il volto assorto dell'imperatore
Alessandro mentre, seduto in silenzio in una taverna sulla riva del fiume, aspettava
l'arrivo di Napoleone; vide i due imperatori che salivano sulle barche e Napoleone, che era
arrivato per primo alla zattera, avanzare a passi veloci incontro ad Alessandro e porgergli
in silenzio la mano; poi, tutt'e due, scomparire sotto il padiglione. Da quando aveva fatto il
suo ingresso nelle alte sfere, Boris si era abituato a osservare attentamente tutto ciò che
accadeva intorno a lui e a prenderne mentalmente nota. Durante l'incontro di Tilsit chiese
il nome delle persone che erano giunte al seguito di Napoleone, s'informò sulle uniformi
che indossavano e tese l'orecchio alle parole che venivano pronunciate dai personaggi più
importanti. Nel momento preciso in cui gli imperatori entrarono nel padiglione egli
guardò l'orologio, e non scordò di guardarlo quando Alessandro ne uscì di nuovo.
L'incontro era durato un'ora e cinquantatré minuti; quella sera egli annotò anche questo
particolare fra le altre circostanze che riteneva avessero un'importanza storica. Siccome il
seguito dell'imperatore era assai modesto, per un uomo che si preoccupava della sua
carriera trovarsi a Tilsit durante l'incontro degli imperatori era un fatto di notevole
portata, e Boris, per aver avuto la fortuna di trovarsi a Tilsit, sentiva che da quel momento
la sua posizione si era definitivamente consolidata. Ormai non soltanto era conosciuto, ma
era stato notato, e tutti si erano abituati alla sua presenza. Due volte aveva eseguito
incarichi presso la persona dell'imperatore, sicché il sovrano ormai lo conosceva di vista e
tutte le persone vicine alla corte non soltanto non lo sfuggivano, come invece facevano
prima, considerandolo un estraneo, ma addirittura si stupivano se accadeva che Boris non
ci fosse.

       Boris abitava con un altro aiutante, il conte Dzilinski. Dzilinski, un polacco educato
a Parigi, era ricco, nutriva una vivissima simpatia per i francesi e, quasi ogni giorno del
periodo trascorso a Tilsit, da Dzilinski e da Boris si riunirono per pranzi e colazioni
ufficiali francesi della guardia e del quartier generale.


                                                                                          485
www.writingshome.com
                               Lev Nicolaevic Tolstoj – Guerra e pace


       La sera del 24 giugno il conte Dzilinski, compagno d'alloggio di Boris, offrì una cena
ai suoi conoscenti francesi. L'ospite d'onore era un aiutante di campo di Napoleone, ma vi
partecipavano anche alcuni ufficiali della guardia francese e il giovane rampollo di
un'antica famiglia dell'aristocrazia francese, paggio di Napoleone. Quel giorno stesso
Rostov, approfittando dell'oscurità per non essere riconosciuto, arrivò a Tilsit in abiti
borghesi ed entrò nell'alloggio di Dzilinski e di Boris.

       In Rostov, come in tutto l'esercito operativo, da cui egli proveniva, non si era ancora
compiuto nei riguardi di Napoleone e dei francesi - che da nemici erano diventati amici -
quel rivolgimento che era avvenuto al quartier generale e in Boris. Verso Bonaparte e i
francesi, tutti, nell'esercito, continuavano a provare l'antico sentimento di astio, di sprezzo
e di paura. Solo qualche giorno prima, parlando con un ufficiale dei cosacchi di Platov,
Rostov aveva sostenuto che, se Napoleone fosse stato fatto prigioniero, sarebbe stato
trattato non come un sovrano ma come un criminale. Inoltre, imbattutosi lungo la strada in
un colonnello francese ferito, Rostov si era accalorato nello sforzo di dimostrargli che non
poteva esservi pace tra un sovrano legittimo e un criminale come Bonaparte. Perciò,
nell'alloggio di Boris egli fu stranamente colpito alla vista degli ufficiali francesi con le loro
uniformi, che lui era abituato a considerare con tutt'altro spirito durante le perlustrazioni
agli avamposti. E quando scorse un ufficiale francese che si affacciava dalla porta, di colpo
lo assalì quel sentimento bellicoso e ostile che sempre provava alla vista del nemico. Si
fermò sulla soglia e, parlando in russo, domandò se lì abitasse Drubeckoj. Boris, udendo
nell'anticamera una voce estranea, gli uscì incontro, e non appena ebbe ravvisato Rostov,
la sua faccia espresse il disappunto.

       «Ah, sei tu? Sono davvero lieto di vederti,» disse nondimeno, sorridendo e
andandogli incontro.

       Ma Rostov s'era accorto della prima reazione di Boris.

       «Vedo proprio che non sono giunto al momento opportuno, a quanto pare,» disse,
«non sarei nemmeno venuto, ma ho una faccenda da sbrigare...» disse freddamente.

       «Non è questo. Soltanto sono sorpreso che tu abbia potuto lasciare il reggimento.
Dans un moment je suis à vous,» disse poi, rivolto a una voce che lo chiamava.

       «Vedo proprio che sono inopportuno,» ripeté Rostov.

       L'espressione di disappunto era già scomparsa dal volto di Boris; evidentemente,
aveva riflettuto e deciso che cosa dovesse fare. Con aria tranquilla afferrò Rostov per tutt'e
due le mani e lo condusse nella stanza attigua. I suoi occhi, che guardavano Rostov con

                                                                                              486
www.writingshome.com
                                Lev Nicolaevic Tolstoj – Guerra e pace


espressione calma e seria, apparivano come velati da qualcosa; era come se uno schermo,
gli occhiali blu delle convenzioni sociali, li appannasse. Questa, almeno, fu l'impressione
di Rostov.

       «Ma ti prego, tu non sei mai inopportuno,» replicò Boris.

       Portò Nikolaj nella stanza dove un tavolo era apparecchiato per la cena, lo presentò
agli ospiti, facendone il nome e spiegando che non era un borghese, ma un ufficiale degli
ussari, un suo vecchio amico.

       «Il conte Dzilinski, le comte N.N., le capitaine S.S.,» diceva, designando per nome gli
ospiti. Rostov guardava i francesi accigliato, s'inchinava di malavoglia e taceva.

       Dzilinski, chiaramente, non era soddisfatto di quella nuova faccia unitasi al gruppo
e non disse nulla a Rostov. Boris invece pareva non accorgersi dell'imbarazzo causato dal
nuovo venuto e si sforzava di tener viva la conversazione con la stessa piacevole
tranquillità e gli stessi occhi velati coi quali aveva accolto Rostov. Con l'abituale cortesia
del suo popolo uno dei francesi si rivolse a Rostov che taceva ostinatamente, e gli disse che
supponeva fosse venuto anche lui a Tilsit per vedere l'imperatore.

       «No, sono venuto per una faccenda che devo sbrigare,» rispose laconicamente
Rostov.

       Dal momento in cui aveva notato l'espressione di disappunto sulla faccia di Boris
era diventato di pessimo umore e, come succede sempre alle persone di cattivo umore, gli
sembrava che tutti lo guardassero con ostilità e di esser d'impaccio a tutti. E tale, in effetti,
era, tanto che egli solo restava al di fuori della conversazione generale che ora si era di
nuovo avviata. «Ma perché se ne sta qui?» dicevano gli sguardi dei commensali. A un
certo punto si alzò, avvicinandosi a Boris.

       «Io vi sto dando fastidio,» gli disse a bassa voce, «andiamo un momento di là a
parlare della mia faccenda e poi me ne vado.»

       «Ma no, affatto,» rispose Boris. «Però, se sei stanco, andiamo in camera mia, così
potrai sdraiarti e riposare.»

       «Sì, infatti...»

       Entrarono nella piccola camera dove dormiva Boris. Senza nemmeno sedersi,
Rostov prese subito a raccontargli la faccenda di Denisov. Parlava con voce irritata, come
se Boris fosse in qualche modo colpevole nei suoi confronti; gli domandò se potesse

                                                                                             487
www.writingshome.com
                              Lev Nicolaevic Tolstoj – Guerra e pace


intercedere presso l'imperatore a favore di Denisov per il tramite del suo comandante, e
per suo mezzo far pervenire la supplica. Quando erano rimasti a tu per tu, Rostov si era
convinto senza possibilità di errore che guardando Boris negli occhi provava un senso di
disagio. Boris, con le gambe accavallate accarezzava con la mano sinistra le sottili dita
della destra, e intanto ascoltava Nikolaj come un generale ascolta il rapporto di un
subordinato, ora guardando di lato, ora, sempre con quegli stessi occhi velati, fissando
negli occhi Rostov. E ogni volta Rostov riprovava lo stesso disagio e chinava lo sguardo.

       «Ho udito parlare altre volte di fatti di questo genere e so che l'imperatore in questi
casi è molto severo. Penso che non convenga portare la cosa fino a sua maestà. Secondo
me, sarebbe meglio rivolgersi direttamente al comandante del corpo d'armata... Ma in
linea generale io credo...»

       «Sicché tu non vuoi far nulla! E allora dillo francamente!» esclamò Rostov, quasi
gridando, senza guardare in faccia Boris.

       Boris sorrise:

       «Al contrario, farò quello che potrò, ma pensavo...»

       In quel momento alla porta si udì la voce di Dzilinski che chiamava Boris.

       «Va', va'» disse Rostov; e rinunciando alla cena rimase solo nella piccola camera e
camminò a lungo avanti e indietro, mentre dalla stanza attigua gli giungeva il suono
dell'allegra conversazione in francese.



XX



       Rostov era arrivato a Tilsit il giorno meno propizio per interessarsi alla questione di
Denisov. Non poteva recarsi dal generale di servizio, dato che vestiva il frac ed era
arrivato a Tilsit senza il permesso dei superiori; d'altra parte Boris, anche se lo avesse
voluto, non avrebbe potuto far nulla il giorno successivo all'arrivo di Rostov. Quel giorno -
era il 27 giugno - furono firmate le prime condizioni di pace. Gli imperatori si erano
scambiate le decorazioni: Alessandro aveva ricevuto la Legion d'Onore e Napoleone la
Croce di Sant'Andrea di prima classe. Per quello stesso giorno era anche fissato il pranzo
che il battaglione della guardia francese offriva il reggimento Preobraženskij. I sovrani
dovevano presenziare a questo banchetto.

                                                                                          488
www.writingshome.com
                               Lev Nicolaevic Tolstoj – Guerra e pace


       Rostov si era sentito così imbarazzato e a disagio con Boris, che quando, dopo la
cena, quest'ultimo era venuto a dargli un'occhiata, egli aveva fatto finta di dormire e il
giorno dopo era uscito dalla casa di buon'ora per evitare di incontrarlo. Gironzolò per la
città in frac e cappello tondo, osservando i francesi e le loro divise, guardando le vie e le
case nelle quali erano alloggiati i due imperatori. Su una piazza vide le tavole già disposte
e i preparativi per il pranzo, nelle strade notò gli addobbi con le bandiere dai colori russi e
francesi ed enormi monogrammi A e N. Bandiere e monogrammi erano esposti anche alle
finestre.

       «Boris non vuole aiutarmi e io non voglio rivolgermi a lui. È una cosa decisa,»
pensava Nikolaj, «fra noi tutto è finito, ma non me ne andrò di qui senza aver fatto tutto
ciò che posso per Denisov e, soprattutto, senza aver trasmesso la lettera all'imperatore.
All'imperatore? Ma l'imperatore è qui!» pensò, tornando ad avvicinarsi senza volerlo alla
casa occupata da Alessandro.

       Sotto la casa erano in sosta alcuni cavalli da sella, e si andava radunando il seguito,
che evidentemente si stava preparando all'uscita dell'imperatore.

       «Da un momento all'altro può accadermi di vederlo,» pensava Rostov. «Se potessi
consegnargli la lettera di persona e dirgli tutto... È mai possibile che possano arrestarmi
per via del frac? No, non può essere! Lui capirebbe chi è dalla parte del giusto. Lui capisce
tutto, lui sa tutto. Chi può essere più giusto e più magnanimo di lui? E poi, anche se mi
arrestassero perché mi trovo qui, sarebbe una gran disgrazia, alla fin fine?» pensava,
guardando un ufficiale che entrava nella casa occupata dall'imperatore. «Ecco, c'è pure
qualcuno che entra, no? Sono tutte sciocchezze! Vado e consegno io stesso la lettera
all'imperatore; tanto peggio per Drubeckoj che mi ha costretto a una decisione simile.»

       A un tratto, con una decisione che egli stesso ignorava di avere, Rostov, tastando la
lettera che teneva in tasca, si avviò speditamente verso la casa occupata dall'imperatore.

       «No, questa volta non mi lascerò sfuggire l'occasione, come ho fatto dopo
Austerlitz,» pensava, aspettando ogni istante di incontrare l'imperatore e sentendo che a
questo pensiero il sangue gli affluiva al cuore. «Gli cadrò ai piedi e lo supplicherò. Lui mi
solleverà, presterà ascolto alle mie parole, anzi, mi ringrazierà. "Io sono felice quando
posso fare del bene, ma riparare a un'ingiustizia è la felicità suprema,"» pensava Rostov,
immaginando così le parole dell'imperatore. E, seguito dagli sguardi incuriositi dei
presenti, si avviò verso l'ingresso della casa occupata dall'imperatore.




                                                                                           489
www.writingshome.com
                               Lev Nicolaevic Tolstoj – Guerra e pace


       Dall'ingresso un'ampia scala conduceva direttamente al piano superiore; a destra si
vedeva una porta chiusa. Giù, sotto la scala, c'era la porta che immetteva nelle stanze del
pianterreno.

       «Che cosa desiderate?» domandò qualcuno.

       «Consegnare una lettera, una supplica a sua maestà,» disse Nikolaj, con un tremito
nella voce.

       «Se è una supplica, consegnatela all'ufficiale di servizio; favorite da questa parte. (E
gli fu indicata la porta in basso). Ma non riceve.»

       Nell'udire questa voce indifferente, Rostov ebbe paura di ciò che stava facendo; il
pensiero di poter incontrare a ogni istante l'imperatore era così seducente - e proprio per
questo così terribile - che Nikolaj era sul punto di fuggire; ma il furiere di corte che l'aveva
accolto gli aprì la porta della stanza di guardia e Rostov vi entrò.

       In questa stanza stava in piedi un uomo grassoccio, di media statura, sui trent'anni,
in pantaloni bianchi e stivali alla scudiera, con una camicia di batista che palesemente
aveva appena indossata; un cameriere gli allacciava sul dorso un paio di bellissime bretelle
nuove, di seta ricamata, che a Rostov, chissà perché, venne fatto di notare. L'uomo
conversava con qualcuno che si trovava nella stanza attigua.

       «Bien fàite et la beauté du diable,» stava dicendo l'uomo; ma vedendo Rostov smise di
parlare e si accigliò.

       «Che cosa volete? Una supplica?»

       «Qu'est ce que c'est?» domandò qualcuno dall'altra stanza.

       «Encore un pétitionnaire,» rispose l'uomo con le bretelle.

       «Ditegli di venire dopo. Adesso sta per uscire, bisogna andare.»

       «Dopo, dopo, domani. È tardi...»

       Rostov si voltò e avrebbe voluto uscire, ma l'uomo con le bretelle lo trattenne.

       «Da parte di chi? E voi chi siete?»

       «Da parte del maggiore Denisov,» rispose Rostov.

       «Voi chi siete? Un ufficiale?»


                                                                                            490
www.writingshome.com
                                 Lev Nicolaevic Tolstoj – Guerra e pace


         «Tenente. Sono il conte Rostov.»

         «Che razza di ardire! Inoltratela per via d'ufficio. E voi andate, andate...» e si accinse
a indossare l'uniforme che il cameriere gli porgeva.

         Rostov uscì nell'andito e notò che sull'ingresso erano già radunati molti ufficiali e
generali in alta tenuta, fra i quali lui si sarebbe dovuto aprire il passo.

         Maledicendo la sua audacia, tremando al pensiero che ad ogni istante avrebbe
potuto imbattersi nell'imperatore ed essere svergognato e messo agli arresti in sua
presenza, rendendosi pienamente conto di quanto la sua azione fosse stata sconveniente,
Rostov ormai pentito cercava ad occhi bassi di uscire dalla casa circondata dalla folla del
seguito, quando fu chiamato da una voce che conosceva, e un braccio lo fermò.

         «Che fate qui in frac, batjuška?» gli domandò quella voce di basso.

         Era il generale di cavalleria che in quella campagna si era conquistato la particolare
benevolenza dell'imperatore ed era stato il comandante della divisione in cui Rostov
prestava servizio.

         Spaventato, Rostov cominciò a giustificarsi, ma accorgendosi dell'espressione
bonaria e scherzosa del generale, fattosi un poco da parte con voce emozionata riferì
l'intera faccenda, supplicandolo di intercedere a favore di Denisov, che del resto il
generale conosceva. Il generale, dopo aver ascoltato Rostov, scosse il capo con espressione
grave.

         «Mi dispiace, mi dispiace per quel ragazzo così in gamba! Dammi la lettera.»

         Rostov aveva appena avuto il tempo di consegnare la lettera e raccontare tutto ciò
che riguardava Denisov, quando per la scala risuonarono dei passi rapidi e un suono di
speroni e il generale, allontanandosi da lui, si portò verso l'ingresso. I signori del seguito
dell'imperatore corsero giù per la scala e si diressero verso i cavalli. Il maestro
d'equitazione Enée, lo stesso che si era trovato ad Austerlitz, portò il cavallo
dell'imperatore e sulla scala si udì un leggero scricchiolio di passi che Rostov riconobbe
subito. Dimenticando il pericolo di essere riconosciuto, egli si avvicinò con alcuni curiosi
del luogo fin proprio sulla soglia, e di nuovo, a distanza di due anni, vide quegli stessi
lineamenti, quello stesso viso tanto amato, quello stesso sguardo, quella stessa andatura,
quella stessa armonia di maestà e di mitezza... E nell'anima di Rostov risorse con lo stesso
impeto di allora quel sentimento di entusiasmo e di amore per il sovrano. L'imperatore
apparve sull'ingresso tenendo il cappello sotto il braccio e infilandosi un guanto;
indossava l'uniforme del reggimento Preobraženskij: pantaloni bianchi di camoscio e alti
                                                                                               491
www.writingshome.com
                                Lev Nicolaevic Tolstoj – Guerra e pace


stivali alla scudiera, nonché una decorazione che Rostov non conosceva (era la Légion
d'honneur). Egli si fermò guardandosi attorno e irraggiando ogni cosa del suo sguardo. A
uno dei generali rivolse qualche parola. Riconobbe anche colui che era stato il comandante
della divisione di Rostov, gli sorrise e lo chiamò a sé.

        Tutto il seguito si trasse in disparte e Rostov vide quel generale parlare di qualcosa,
piuttosto a lungo, all'imperatore.

        L'imperatore gli disse alcune parole e avanzò di un passo per accostarsi al cavallo.
Di nuovo il seguito e la folla della strada, in mezzo alla quale si trovava Rostov, si
accostarono a lui. Fermandosi vicino al cavallo e afferrando con una mano la sella,
l'imperatore si rivolse al generale di cavalleria e disse a voce alta, evidentemente col
proposito di farsi udire da tutti:

        «Non posso, generale, e non posso per la ragione che la legge è più forte di me,»
disse, e mise il piede nella staffa.

        Il generale chinò ossequiosamente il capo, l'imperatore montò in sella e partì al
galoppo lungo la strada. Fuori di sé per l'entusiasmo Rostov lo seguì correndo insieme con
la folla.



XXI



        Sulla piazza dove l'imperatore si era diretto stavano faccia a faccia il battaglione
Preobraženskij sulla destra e sulla sinistra il battaglione della guardia francese con i
berretti di pelo d'orso.

        Mentre l'imperatore si avvicinava a un fianco dei battaglioni che gli facevano il
presentatarm, verso l'altro fianco si avvicinava al galoppo un altro gruppo di cavalieri e, in
testa a loro, Rostov riconobbe Napoleone. Non poteva essere nessun altro. Procedeva al
galoppo, col suo piccolo cappello, il nastro della croce di Sant'Andrea a tracolla, l'uniforme
azzurra aperta sul panciotto bianco, e cavalcava uno splendido purosangue dal manto
grigio, coperto di una gualdrappa color lampone ricamata d'oro. Giunto accanto
all'imperatore Alessandro sollevò il cappello e, mentre compiva questo movimento,
l'occhio da esperto cavallerizzo di Rostov non poté non osservare che Napoleone
cavalcava male ed era malfermo sulla sella. I battaglioni gridarono: «Urrà!» e «Vive
l'Empereur!» Napoleone disse qualcosa ad Alessandro. I due sovrani smontarono di
                                                                                           492
www.writingshome.com
                               Lev Nicolaevic Tolstoj – Guerra e pace


cavallo e si afferrarono l'un l'altro le mani. Sulla faccia di Napoleone c'era un sorriso
sgradevole, falso. Alessandro gli disse qualcosa con espressione affabile.

       Rostov, senza distogliere gli occhi, seguiva ogni movimento dell'imperatore
Alessandro e di Bonaparte, nonostante lo scalpitio dei cavalli dei gendarmi francesi che
trattenevano la folla. Lo colpì, del tutto inatteso, il fatto che l'imperatore Alessandro e
Bonaparte si comportassero da pari a pari, e soprattutto che Bonaparte si comportasse con
lo zar di Russia con assoluta disinvoltura, come se questa intimità con l'imperatore fosse
per lui un fatto naturale e abituale.

       Alessandro e Napoleone, con la lunga coda del seguito, si avvicinarono al fianco
destro del battaglione Preobraženskij, muovendo proprio in direzione della folla in sosta.
Inaspettatamente la folla si trovò così vicino agli imperatori che Rostov, il quale stava nelle
prime file, cominciò ad avere paura che lo riconoscessero.

       «Sire, je vous demande la permission de donner la Légion d'honneur au plus brave de vos
soldats,» disse una voce aspra, tagliente e precisa, che scandiva ogni lettera.

       Era il piccolo Bonaparte che aveva parlato, guardando dal basso dritto negli occhi
dell'imperatore Alessandro. Questi ascoltò attentamente ciò che gli veniva detto e,
chinando il capo, sorrise affabilmente.

       «A celui qui s'est le plus vaillamment conduit dans cette dernière guerre,» aggiunse
Napoleone, scandendo ogni sillaba e squadrando, con una calma e un'assoluta sicurezza
di sé che indignavano Rostov, le file dei soldati russi irrigiditi davanti a lui, immobili sul
presentatarm e con gli occhi fissi al viso del loro imperatore.

       «Votre Majesté me Permettra-t-elle de demander l'avis du colonel?» disse Alessandro, e
mosse alcuni passi affrettati verso il principe Kozlovskij, comandante del battaglione. Nel
frattempo Bonaparte prese a sfilarsi il guanto dalla piccola mano bianca e, poiché questo si
era strappato, lo gettò via. L'aiutante che gli stava dietro si precipitò avanti e lo raccolse.

       «A chi conferirla?» domandò a bassa voce in russo l'imperatore Alessandro a
Kozlovskij.

       «A chi vorrete ordinare, maestà.»

       Senza volerlo, l'imperatore si accigliò contrariato; poi, guardandosi attorno, disse:

       «Ma dovremo pure rispondergli.»



                                                                                              493
www.writingshome.com
                               Lev Nicolaevic Tolstoj – Guerra e pace


       Kozlovskij si volse a guardare le file con aria decisa e il suo sguardo abbracciò
anche Rostov.

       «E se fossi io?» pensò Nikolaj.

       «Lazarev!» ordinò il colonnello, aggrottando la fronte, e il primo soldato della fila, il
più alto, si fece innanzi con baldanza.

       «Ma dove vai, tu? Fermati qui!» bisbigliarono alcune voci a Lazarev, che non sapeva
dove andare. Lazarev si fermò, fissando spaventato il colonnello, e il suo volto trasalì,
come accade ai soldati chiamati fuori delle file.

       Napoleone volse leggermente il capo indietro, e così pure la sua piccola mano
grassoccia, come se avesse voluto afferrare qualcosa. I personaggi del seguito, intuendo
all'istante di che cosa si trattasse, si affaccendarono, bisbigliarono, passandosi l'un l'altro
qualcosa; poi un paggio, quello stesso che il giorno prima Rostov aveva visto da Boris,
corse avanti, s'inchinò ossequiosamente davanti alla mano protesa, ed evitando di farla
aspettare anche un solo secondo, vi depose una decorazione col nastro rosso. Napoleone
strinse due dita senza guardare. La decorazione vi si trovò nel mezzo. Allora Napoleone si
accostò a Lazarev che, sbarrando gli occhi, continuava ostinatamente a guardare
solamente il suo imperatore, e si volse a guardare l'imperatore Alessandro, a dimostrare
con ciò che quell'atto veniva compiuto in onore del suo alleato. La piccola mano bianca che
reggeva la decorazione sfiorò un bottone del soldato Lazarev. Si sarebbe detto che
Napoleone sapesse che la felicità perpetua di quel soldato, quel segno di ricompensa e di
distinzione fra tutti gli altri al mondo, dipendevano soltanto dal fatto che la sua mano si
degnava toccare il petto di Lazarev. Napoleone posò semplicemente la croce sul petto di
Lazarev, poi ritrasse la mano e si rivolse ad Alessandro, come se sapesse che la croce non
poteva che restare attaccata al petto di Lazarev. E in effetti la croce vi restò attaccata.

       Mani servizievoli, russe e francesi, afferrarono immediatamente la croce e la
fissarono al petto di Lazarev. Questi diede un'occhiata cupa al piccolo uomo dalle mani
bianche che gli aveva fatto qualcosa e, continuando a tenersi immobile sul presentatarm,
riprese a fissare negli occhi l'imperatore Alessandro, come a domandargli se dovesse
continuare a starsene lì fermo o se adesso, per caso, non gli avrebbero ordinato di
andarsene o, chissà?, di fare qualche altra cosa. Ma nessuno gli ordinava alcunché, ed egli
rimase abbastanza a lungo in quella posizione immobile.

       Gli imperatori risalirono a cavallo e si allontanarono.



                                                                                              494
www.writingshome.com
                               Lev Nicolaevic Tolstoj – Guerra e pace


      Gli uomini del Preobraženskij ruppero le file, si mischiarono ai soldati francesi della
guardia e sedettero alle tavole imbandite per loro.

      A Lazarev fu dato un posto d'onore; veniva abbracciato, felicitato, ufficiali russi e
francesi gli stringevano la mano. Folle di ufficiali e di popolo si accostavano soltanto per
vedere Lazarev. Sulla piazza, intorno alle tavole, si librava uno strepito di risate e di
conversazioni in russo e in francese. Due ufficiali dal volto acceso, allegri e felici,
passarono davanti a Rostov.

      «Hai visto che trattamento? Posate d'argento per tutti,» disse uno. «Hai visto
Lazarev?»

      «Sì.»

      «Dicono che domani, a loro volta, quelli del Preobraženskij offriranno un pranzo.»

      «Ma che fortuna, quel Lazarev! Milleduccento franchi di pensione a vita.»

      «Questo sì che è un cappello, ragazzi!» gridò uno del Preobraženskij, calzandosi il
colbacco di pelo d'orso del francese.

      «Come ti sta bene! Una meraviglia, un incanto!»

      «Hai sentito la parola d'ordine?» disse un ufficiale della guardia a un altro. «L'altro
ieri era "Napoléon, France, bravoure", ieri, "Alexandre, Russie, grandeur"; un giorno la decide
il nostro imperatore, un altro giorno Napoleone. Domani l'imperatore manderà la Croce di
San Giorgio al soldato più valoroso della guardia francese. Non può farne a meno, deve
replicare allo stesso modo!»

      Anche Boris, con l'amico Dzilinski venne a vedere il banchetto offerto agli uomini
del Preobraženskij. Tornando indietro, egli si accorse di Rostov, che stava fermo a una
cantonata.

      «Rostov! Buon giorno, non ci siamo neppure visti,» gli disse, e non potè trattenersi
dal chiedergli che cosa avesse, dal momento che Rostov appariva stranamente cupo,
sconvolto.

      «Niente, niente,» rispose Rostov.

      «Passi da me?»

      «Sì, passerò.»


                                                                                           495
www.writingshome.com
                                Lev Nicolaevic Tolstoj – Guerra e pace


       Rostov rimase a lungo fermo alla cantonata, osservando il banchetto di lontano.
Nella sua mente si operava un tormentoso lavorio che egli non riusciva in alcun modo a
portare a compimento. Dubbi sconvolgenti gli sorgevano nell'intimo. Ora gli tornava alla
mente Denisov, con la sua docilità, la sua espressione così mutata, e tutto quell'ospedale
pieno di braccia e di gambe amputate, di sudiciume e di malattia. Aveva così viva, in quel
momento, l'impressione di sentire quel fetore di carne putrescente, che si guardava attorno
per capire di dove potesse giungere un odore simile. Ora, invece, gli veniva fatto di
pensare a quel presuntuoso di Bonaparte, con la sua manina bianca, e che adesso era
amato e stimato dall'imperatore Alessandro. E allora a che pro tante braccia, tante gambe
amputate, tanti uomini uccisi? E, ancora, si ricordava di Lazarev decorato e di Denisov
punito e non perdonato. Si sorprendeva, insomma, in preda a pensieri così strani, da
sentirsene spaventato.

       La fame e l'odore del cibo del Preobraženskij lo indussero a scuotersi; doveva pur
mangiare qualcosa prima di ripartire. Si recò in un albergo che aveva visto la mattina e vi
trovò molte persone e molti ufficiali venuti come lui in abiti borghesi, tanto che riuscì a
stento a ottener da mangiare. Due ufficiali della sua stessa divisione si unirono a lui. La
conversazione naturalmente cadde sulla pace. Gli ufficiali, colleghi di Rostov, come gran
parte dell'esercito, erano scontenti della pace stipulata dopo la battaglia di Friedland.
Dicevano che, se si fosse resistito ancora per un poco, Napoleone sarebbe stato perduto,
che le sue truppe non avevano più né gallette, né munizioni. Nikolaj mangiava in silenzio,
e soprattutto beveva. Bevve, da solo, due bottiglie di vino. Il lavorio interiore che operava
in lui non approdava a una soluzione e continuava a opprimerlo. Aveva paura di cedere ai
propri pensieri e, d'altronde, non poteva distoglierne la mente. A un tratto, alle parole di
uno degli ufficiali, il quale trovava umiliante di trovarsi al cospetto dei francesi, Rostov
prese a gridare, con un calore del tutto ingiustificato e che lasciò esterrefatti gli ufficiali.

       «E come potete giudicare, voi, quel che sarebbe stato meglio?» urlò Rostov con gli
occhi iniettati di sangue.

       «Come potete giudicare le decisioni dell'imperatore? Quale diritto abbiamo, noi, di
giudicare? Noi non possiamo comprendere le decisioni e gli scopi che persegue il nostro
imperatore!»

       «Ma io non ho fatto parola di lui,» si giustificò l'ufficiale, il quale non riusciva a
spiegarsi quelle escandescenze se non con il fatto che Rostov fosse ubriaco.

       Ma Rostov non l'ascoltava.


                                                                                                   496
www.writingshome.com
                               Lev Nicolaevic Tolstoj – Guerra e pace


       «Noi non siamo diplomatici, siamo soldati, nient'altro che soldati,» continuò. «Ci
comandano di morire, e si muore. Se ci puniscono, vuol dire che siamo colpevoli; non sta a
noi giudicare. E se a sua maestà l'imperatore piace riconoscere Bonaparte quale imperatore
e concludere un'alleanza con lui, vuol dire che così va fatto. Se ci mettessimo a giudicare e
a decidere noi di tutto, non resterebbe piú nulla di sacro. Di questo passo potremmo
arrivare ad affermare che Dio non esiste, che non esiste nulla,» gridava Nikolaj picchiando
il pugno sulla tavola, molto a sproposito secondo i suoi interlocutori, ma molto
coerentemente secondo il corso dei suoi pensieri. «Il nostro compito è quello di fare il
nostro dovere, di batterci; ecco tutto,» concluse.

       «E di bere,» disse uno degli ufficiali che non aveva voglia di litigare.

       «Sì, e di bere,» gli fece eco Rostov. «Ehi, tu! Ancora una bottiglia!» gridò.



PARTE TERZA




I



       Nel 1808 l'imperatore Alessandro si recò a Erfurt per incontrarsi di nuovo con
l'imperatore Napoleone, e nell'alta società di Pietroburgo si parlò molto della magnificenza
di quel solenne incontro.

       Nel 1809 l'intesa fra i due signori del mondo, come s'usava chiamare Napoleone e
Alessandro, giunse al punto che quando Napoleone, quell'anno, dichiarò guerra
all'Austria, un corpo d'armata russo passò la frontiera per appoggiare l'antico nemico,
Bonaparte, contro l'antico alleato, l'imperatore austriaco; e nell'alta società si parlava
dell'eventualità di un matrimonio fra Napoleone e una delle sorelle dell'imperatore
Alessandro. Ma, oltre che ai problemi di politica estera, l'attenzione della società russa era
particolarmente rivolta, in quell'epoca, alle riforme interne che erano state avviate in tutti i
settori dell'amministrazione statale.

       Intanto la vita, la vera vita degli uomini, con i suoi interessi elementari di salute, di
malattia, di lavoro, di riposo e con i suoi interessi di pensiero, di scienza, di poesia, di
musica,   d'amore,     d'amicizia,   di    odio,     di   passioni,     scorreva   come   sempre,
                                                                                              497
www.writingshome.com
                                Lev Nicolaevic Tolstoj – Guerra e pace


indipendentemente e al di fuori dell'intesa o dell'ostilità con Napoleone Bonaparte e di
ogni possibile riforma.



       Erano ormai trascorsi due anni senza che il principe Andrej avesse lasciato la
campagna. Tutte le iniziative che Pierre aveva progettate nei suoi possedimenti, senza
pervenire ad alcun risultato e passando continuamente da una cosa all'altra, tutte queste
iniziative, senza ostentazione e senza sforzo apparente, furono tradotte in atto dal principe
Andrej.

       Egli possedeva in sommo grado quelle capacità pratiche che mancavano a Pierre e
che sapevano mettere in moto le cose senza oscillazioni e senza sforzi da parte sua.

       Una sua proprietà di trecento anime venne assegnata a liberi agricoltori (e, in
questo senso, fu uno dei primi esempi in Russia); nelle altre il lavoro obbligatorio di
corvée era stato sostituito da un tributo in danaro. A Boguèarovo aveva fatto venire
stabilmente, e a sue spese, una levatrice diplomata per assistere le partorienti, e un prete
percepiva uno stipendio per insegnare a leggere e a scrivere ai figli dei contadini e dei
servitori.

       Il principe Andrej passava una parte del tempo a Lysye Gory con il padre e con il
figlio che era ancora affidato alle bambinaie; l'altra, invece, nell'eremo di Boguèarovo,
come il padre chiamava quella sua campagna. Nonostante l'indifferenza, di cui egli aveva
fatto mostra di fronte a Pierre, verso gli avvenimenti del mondo esterno, il principe Andrej
li seguiva con assiduità; si faceva mandare molti libri e, con sua meraviglia, constatava che
quando da lui o da suo padre arrivavano persone che avevano appena lasciato
Pietroburgo - che erano appena uscite, cioè dal vortice stesso della vita - costoro, in fatto di
politica estera e interna, apparivano assai meno informati di lui, che pure se ne stava in
campagna senza mai allontanarsene.

       Oltre che dell'amministrazione delle proprietà e della lettura dei libri più svariati, in
quell'epoca il principe Andrej si occupava anche dell'esame critico delle nostre ultime due
infelici campagne di guerra e della redazione d'un progetto di riforma dei nostri codici e
regolamenti militari.

       Nella primavera del 1809 egli si recò nella provincia di Rjazan', per visitare le
proprietà di suo figlio, di cui egli era tutore.

       Se ne stava seduto in carrozza, scaldato dal sole primaverile, guardando i primi fili
d'erba, le prime foglie delle betulle e i primi cumuli di bianche nuvole primaverili che
                                                                                            498
www.writingshome.com
                               Lev Nicolaevic Tolstoj – Guerra e pace


correvano sparse per il vivido azzurro del cielo. Aveva la mente sgombra, e guardava da
una parte e dall'altra, allegro e spensierato.

       Oltrepassarono il traghetto dove un anno prima aveva sostato a parlare con Pierre.
Oltrepassarono un villaggio fangoso, le aie, gli orti, una discesa con un residuo di neve
presso il ponte, una salita argillosa e dilavata dall'acqua, strisce di campi coltivati e di
cespugli qua e là verdeggianti, e penetrarono in un bosco di betulle che si ergeva sui due
lati della strada. Nel bosco faceva quasi caldo, non si avvertiva un alito di vento. Le
betulle, tutte cosparse di vischiose foglioline verdi, erano immobili; sul suolo spuntavano
fiori lilla e la prima erba verdeggiante, e rinnovavano le foglie cadute dell'anno avanti.
Piccoli abeti sparsi qua e là fra le betulle col loro cupo sempreverde ricordavano
sgradevolmente l'inverno. I cavalli, da quando erano entrati nel bosco, avevano cominciato
a sbuffare e a sudare in modo più visibile.

       Pëtr, il domestico, disse qualcosa al cocchiere, e il cocchiere, di rimando, fece un
cenno affermativo. Ma per Pëtr, evidentemente, l'approvazione del cocchiere non era
sufficiente; di cassetta com'era, si volse indietro verso il padrone.

       «Eccellenza, come si sta bene, qui!» disse, sorridendo in modo rispettoso.

       «Che cosa?»

       «Ci si sente leggeri, eccellenza.»

       «Che cosa dice costui?» pensò il principe Andrej. «Già, certo qualcosa della
primavera,» pensò ancora, guardandosi attorno. «E tutto è già verde... come ha fatto
presto! Le betulle, gli amaraschi, perfino gli ontani cominciano... Ma querce non se ne
vedono. Ah, sì, eccone una.»

       Al margine della strada si alzava una quercia: probabilmente dieci volte più vecchia
delle betulle che formavano il bosco, ed era dieci volte più grossa, due volte più alta di
qualsiasi betulla. Era una quercia enorme, ci sarebbero volute le braccia di due uomini per
cingerla tutta. Aveva qualche ramo spezzato, già da molto tempo, e la corteccia, là dove
era stata ferita, appariva ricoperta di vecchie escare. Con le braccia e le dita enormi, goffe,
contorte, asimmetricamente divaricate, se ne stava come un vecchio mostro sprezzante e
iracondo in mezzo alle betulle sorridenti. Solo i piccoli abeti, col loro spento sempreverde,
sparsi per il bosco, solo la vecchia quercia non volevano cedere al fascino della primavera;
si ostinavano a ignorarla e ad ignorare il sole.

       «Primavera, amore, felicità!» sembrava dire quella quercia. «Come fate a non esser
sazi di questa stolida, ingannevole illusione? È sempre la stessa cosa, sempre lo stesso
                                                                                           499
www.writingshome.com
                               Lev Nicolaevic Tolstoj – Guerra e pace


imbroglio! Non c'è primavera, non c'è sole, non c'è felicità. Guardate quegli abeti: se ne
stanno lì schiacciati, morti, sempre uguali; guardate me che tengo divaricate le mie dita
spezzate, scorticate, dovunque mi sono cresciute, dalla groppa, dai fianchi. Come mi sono
cresciute così me ne sto eretta, e non credo alle vostre speranze, ai vostri inganni.»

       Il principe Andrej si volse varie volte a guardare la quercia mentre attraversava il
bosco, come se da lei si attendesse qualcosa. Anche ai piedi della quercia crescevano fiori
ed erba; eppure essa vi sorgeva in mezzo immobile e corrucciata, mostruosa e testarda.

       «Sì, ha ragione, questa quercia: ha mille volte ragione,» pensava il principe Andrej.
«Lasciamo che gli altri, i giovani, si abbandonino pure a questo inganno, ma noi la vita la
conosciamo, la nostra vita è finita!» E in relazione a quella quercia sorse nell'anima del
principe Andrej una nuova ondata di pensieri senza speranza, e tuttavia di una dolce
mestizia. Durante quel viaggio fu come se egli riesaminasse in modo nuovo tutta la sua
vita e pervenisse alla stessa conclusione di prima, tranquillante e senza speranza; non
doveva più intraprendere nulla di nuovo, doveva solo continuare a vivere senza far del
male, senza agitarsi e senza più nulla desiderare.



II



       Per i suoi impegni di tutela riguardo alle proprietà di Rjazan', il principe Andrej
doveva incontrarsi col maresciallo della nobiltà di quel distretto. Costui era il conte Il'ja
Andreeviè Rostov, e il principe Andrej alla metà di maggio si recò da lui.

       La primavera ormai era già calda. Il bosco era tutto rivestito di foglie; le strade
erano polverose e faceva così caldo che, passando davanti all'acqua, si era presi dalla
voglia di fare un bagno.

       Il principe Andrej, di cattivo umore e turbato dai suoi pensieri, meditando sulle
questioni di cui doveva parlare col maresciallo della nobiltà, percorreva in carrozza un
viale del giardino che portava alla casa di Otradnoe, di proprietà dei Rostov. Dietro gli
alberi, sulla destra, udì un allegro vociare femminile, poi vide un frotto di giovinette che
correvano tagliando la strada alla sua carrozza. In testa a tutte, più vicina alla carrozza,
correva una ragazza nera d'occhi e di capelli molto snella, di una snellezza strana; vestiva
un abito giallo di cotonina e in testa aveva un fazzoletto bianco dal quale sfuggivano
ciocche di capelli scomposti. La ragazza stava gridando qualcosa, ma, accortasi
dell'estraneo, corse indietro ridendo senza fermarsi a guardarlo.
                                                                                         500
www.writingshome.com
                               Lev Nicolaevic Tolstoj – Guerra e pace


       Il principe Andrej provò a un tratto, chissà perché, quasi una fitta di dolore. La
giornata era così bella, il sole così sfolgorante; tutto, intorno, era così gaio; e quell'esile
ragazza che non sapeva e non voleva saper niente della sua esistenza; ed era contenta,
felice di chissà quale sua vita: una vita certo sciocca, ma allegra e spensierata. «Di che cosa
sarà così contenta? A che cosa pensa? Non al codice militare, non alla sistemazione dei
contadini di Rjazan' e dei loro canoni. A che cosa pensa? E perché è così felice?» si
domandava il principe Andrej con un moto d'involontaria curiosità.

       Nel 1809 il conte Il'ja Andreeviè viveva a Otradnoe come aveva sempre vissuto,
ossia ricevendo in casa sua quasi tutta la provincia, fra cacce, pranzi, spettacoli teatrali e
orchestre. Come lo era dell'arrivo d'ogni nuovo ospite, si rallegrò di veder giungere il
principe Andrej, e quasi di forza lo convinse a passar lì la notte.

       Nel corso di quella noiosa giornata - durante la quale il principe Andrej fu
intrattenuto dai membri più anziani della famiglia e dagli ospiti di maggior riguardo che
riempivano la casa del vecchio conte in occasione di un imminente onomastico -
Bolkonskij si sorprese diverse volte a guardare Nataša, che rideva e si divertiva in mezzo
ai giovani della compagnia, continuando a chiedersi: «A che cosa pensa? Di che cosa sarà
così contenta?»

       La sera, rimasto solo in quel posto nuovo, a lungo non gli riuscì di prender sonno.
Leggeva, poi spegneva il lume, poi tornava ad accenderlo. Nella camera, con le imposte
chiuse dall'interno, faceva caldo. Era irritato contro quel vecchio imbecille (così chiamava
Rostov), che lo aveva trattenuto col pretesto che i documenti necessari non erano ancora
giunti dalla città; ed era irritato anche contro se stesso per essersi lasciato indurre a
rimanere.

       Si alzò dal letto e andò alla finestra per aprirla. Non appena ebbe spalancato le
imposte, la luce della luna, come se da tempo non avesse atteso altro e fosse stata in
agguato dietro la finestra, penetrò nella stanza. Il principe Andrej aprì anche i vetri. La
notte era fresca, di una chiarezza immobile. Proprio davanti alla finestra c'era un filare di
alberi potati, neri da una parte, argentei e luminosi dall'altra. Sotto gli alberi c'era una
fresca, umida vegetazione ricciuta, con le foglie e gli steli qua e là argentei. Più in là, dietro
gli alberi neri, c'era un tetto luccicante di guazza, più a destra un grande albero fronzuto
col tronco e i rami d'un bianco vivido; e, sopra di esso, una luna quasi piena campeggiava
nel cielo primaverile, chiaro e quasi senza stelle. Il principe Andrej si appoggiò con i
gomiti sul davanzale e i suoi occhi restarono fissi a quel sereno.



                                                                                              501
www.writingshome.com
                               Lev Nicolaevic Tolstoj – Guerra e pace


       La camera del principe Andrej era al secondo piano; anche le camere sopra di lui
erano abitate, e anche in quelle camere non si dormiva: dall'alto gli giungeva un
conversare di donne.

       «Un'altra volta, un'altra volta sola,» diceva una voce femminile che il principe
Andrej riconobbe subito.

       «Ma quando te ne verrai a dormire?» rispondeva un'altra voce.

       «Non dormirò, non posso dormire; che cosa posso farci! Ti prego, per l'ultima
volta...»

       Le due voci femminili intonarono una frase musicale che doveva costituire la fine di
qualche pezzo.

       «Ah, che incanto! Ebbene, ora a dormire, e che sia finita!»

       «Dormi tu, se puoi; io non posso,» rispose la prima voce, avvicinandosi alla finestra.

       Evidentemente colei a cui apparteneva questa voce si era affacciata alla finestra e si
era sporta, perché fu possibile udire il fruscio del suo abito e perfino il suo respiro. Tutto
era tornato immobile, tutto era impietrito, come la luna, come la sua luce e le sue ombre.
Ed anche il principe Andrej si teneva immobile, nel timore di tradire la propria
involontaria presenza.

       «Sonja! Sonja!» si udì ancora la prima voce. «Ma, come si può dormire? Ah, che
incanto, che incanto! Guarda! Suvvia Sonja, svegliati!» continuò. E c'era quasi un pianto, in
quella voce. «Una notte così incantevole non c'è stata mai, mai!»

       Sonja di malavoglia rispose qualcosa.

       «Guarda, guarda che luna!... Ah, che incanto! Vieni qua. Sonja, tesoro, vieni qua.
Ecco, vedi? Ecco, vorrei rannicchiarmi sui calcagni, così, afferrarmi con le mani sotto le
ginocchia, ben strette, il più strette possibile... stringermi così forte, così, e poi volare via!
Ecco, così!»

       «Smettila, finirai per cadere.»

       Si sentì una lotta, e la voce contrariata di Sonja:

       «Sai che è'già l'una passata?»

       «Ah, tu mi guasti sempre tutto. Ma sì, va', va'.»

                                                                                              502
www.writingshome.com
                               Lev Nicolaevic Tolstoj – Guerra e pace


       E di nuovo tutto tacque; ma il principe Andrej sapeva che lei era sempre seduta allo
stesso posto: a volte sentiva un lieve movimento, a volte dei sospiri.

       «Ah, Dio mio! Dio mio! E questo che cos'è!» esclamò lei a un tratto. «Ebbene, se
proprio si deve dormire, andiamo a dormire!» E sbatté le imposte.

       «E non le importa affatto che io esista o no!» pensò il principe Andrej mentre
tendeva l'orecchio al suo bisbiglio, ansioso e al tempo stesso timoroso che ella dicesse
qualcosa sul suo conto. «E di nuovo lei! Parrebbe proprio fatto apposta!» pensò ancora. A
un tratto nella sua anima si fece strada un così inopinato intrico di pensieri e di speranze
giovanili in contraddizione con tutta la sua vita, che, sentendo di non aver la forza per
chiarire a se stesso il proprio stato d'animo, subito si addormentò.



III



       Il giorno dopo, preso congedo soltanto dal vecchio conte, e senza nemmeno
attendere che scendessero le signore, il principe Andrej ripartì per tornare a casa sua.

       Era già il principio di giugno, quando, sulla via del ritorno, egli di nuovo si inoltrò
nel bosco di betulle ove la vecchia quercia contorta aveva prodotto in lui un'impressione
così profonda e memorabile. Nel bosco le sonagliere tintinnavano in modo ancora più
sordo di un mese e mezzo addietro; tutto era denso, tutto era ombroso e folto; e i giovani
abeti sparpagliati per il bosco non turbavano più la generale bellezza, ma, fondendosi al
carattere del tutto, verdeggiavano teneri, coperti dei loro nuovi germogli.

       La giornata era stata calda, in lontananza era parso addensarsi un temporale, ma
poi soltanto una piccola nube aveva spruzzato di pioggia la polvere della strada e le foglie
cariche di linfa. Il lato sinistro del bosco era cupo, in ombra; il lato destro, umido, lucido,
scintillava al sole, oscillando appena nel vento. Tutto era in fiore; gli usignoli trillavano
facendosi eco, ora vicini, ora lontani.

       «Sì, in questo bosco, c'era quella quercia con la quale si andava d'accordo...»
pensava il principe. «Ma dove sarà mai?» pensò ancora, guardando verso il lato sinistro
della strada; e, senza neanche saperlo, senza riconoscerla, già stava ammirando la quercia
che cercava. La vecchia quercia, del tutto trasfigurata, aveva aperto un baldacchino di
tenere foglie verde cupo, e si beava, ondeggiando appena, nei raggi del sole al tramonto.
Erano scomparse le dita contorte, le escare sulla corteccia, non c'erano più dolore e
                                                                                           503
www.writingshome.com
                               Lev Nicolaevic Tolstoj – Guerra e pace


afflizione: non si vedeva più nulla del genere. Dalla dura corteccia secolare erano spuntate,
sprovviste di rami, fresche, giovani foglie, tanto che non si riusciva a credere che le avesse
generate quel vegliardo.

       «Sì, è proprio quella stessa quercia,» pensò il principe Andrej, e di colpo senza alcun
motivo lo assalì un senso primaverile di gioia e di rinnovamento. All'improvviso tutti i
momenti più solenni della sua vita gli tornarono simultaneamente alla memoria: l'alto
cielo di Austerlitz, il volto carico di rimprovero della moglie morta, Pierre sulla chiatta del
traghetto, la fanciulla emozionata dalla bellezza della notte, e quella nottata, e quella luna:
tutto, a un tratto, gli passò per la mente.

       «No, la vita non finisce a trentun anni,» pensò a un tratto il principe Andrej con
decisione ferma e immutabile. «Non basta che io sappia tutto quello che passa dentro di
me; bisogna che lo sappiano anche gli altri: Pierre, e questa fanciulla che voleva volare
verso il cielo; bisogna che tutti mi conoscano, che la mia vita non scorra per me soltanto,
che essi non vivano così fuori della mia vita, che la mia vita si rifletta in tutti e che tutti
vivano insieme con me!»



       Tornato da questo viaggio, il principe Andrej deliberò che in autunno si sarebbe
recato a Pietroburgo e prese a meditare varie motivazioni che giustificassero quella sua
decisione: una serie di argomenti ragionevoli e logici in base ai quali doveva
assolutamente andare a Pietroburgo e magari anche prendervi servizio, era in qualunque
momento a sua disposizione. Adesso non riusciva nemmeno a capire come avesse mai
potuto dubitare della necessità di svolgere una funzione attiva nella vita, né più né meno
come un mese prima gli pareva impensabile che potesse venirgli in mente di lasciare la
campagna. Gli sembrava chiaro che tutte le esperienze fatte nel corso della sua esistenza
sarebbero risultate assurde e inutili, se egli non le avesse tradotte in atto e non fosse
tornato a partecipare attivamente alla vita. Non capiva nemmeno come, sulla base di
deboli argomentazioni razionali, gli apparisse evidente che si sarebbe umiliato se, dopo le
lezioni che aveva avuto dalla vita, avesse di nuovo creduto alla possibilità di essere utile,
alla possibilità d'amare e di essere felice. Adesso la ragione gli suggeriva ben altre cose.
Dopo questo viaggio il principe Andrej cominciò ad annoiarsi in campagna; le occupazioni
di prima non lo interessavano più, e spesso, quando era solo nel suo studio, si alzava,
andava allo specchio e a lungo osservava la sua immagine. Poi si volgeva a contemplare il
ritratto di Lise, la moglie scomparsa, che lo guardava tenera e gaia con i suoi boccoli
sollevati à la grecque: dall'oro della cornice, ella non diceva più al marito le tremende
parole di un tempo, ma lo guardava con una sorta di curiosità semplice e gaia. E il
                                                                                           504
www.writingshome.com
                               Lev Nicolaevic Tolstoj – Guerra e pace


principe Andrej passeggiava a lungo per la stanza, le mani intrecciate dietro la schiena, ora
accigliandosi, ora sorridendo, rimuginando quei pensieri irrazionali, inesprimibili, segreti
come un delitto, legati ora a Pierre, ora alla gloria, ora alla fanciulla della finestra, ora alla
quercia, alla bellezza femminile e all'amore, che avevano mutato radicalmente la sua vita.
E se qualcuno in quei momenti entrava nella stanza, egli si mostrava più che mai tagliente
e severo, più che mai arido e soprattutto sgradevolmente dialettico.

       «Mon cher,» gli diceva per esempio, entrando in uno di questi momenti, la
principessina Marja, «oggi Nikoluška non può andare a passeggio: fa così freddo!»

       «Se facesse caldo,» rispondeva asciutto il principe Andrej a sua sorella, «uscirebbe
con indosso soltanto la camicia: ma siccome fa freddo, bisogna mettergli un vestito
pesante, i vestiti pesanti sono stati inventati apposta per questo. Ecco che cosa consegue
dal fatto che sia freddo: non già che si debba restare a casa, dato che il bambino ha bisogno
di aria,» diceva con particolare e accentuata logica, come se volesse castigare qualcuno per
tutto l'interiore lavorio segreto, affatto illogico, che avveniva in lui. In quei momenti la
principessina Mar'ja pensava quanto l'attività intellettuale inaridisca l'uomo.



IV



       Il principe Andrej arrivò a Pietroburgo nell'agosto del 1809. Era il tempo in cui la
gloria del giovane Speranskij e l'energia con la quale si attuavano i suoi rivolgimenti erano
all'apogeo. Proprio in quell'agosto l'imperatore, mentre procedeva in carrozza ne era stato
sbalzato fuori, si era fatto male a una gamba e per tre settimane era rimasto a Peterhof,
dove ogni giorno riceveva solo ed esclusivamente Speranskij. In quell'epoca non si stavano
elaborando solo i due famosi decreti, che tanto allarmarono la società, sull'abolizione dei
gradi gerarchici di corte e degli esami per il grado di assessore di collegio e di consigliere
di Stato, ma una vera e propria costituzione statale, che doveva cambiare l'ordinamento
giudiziario, amministrativo e finanziario della Russia, dal Consiglio di Stato fino alle
amministrazioni comunali. Venivano ora attuati quei vaghi sogni liberali nell'area dei
quali era salito al trono l'imperatore Alessandro e che poi egli aveva cercato di attuare con
l'aiuto dei suoi collaboratori, Czartorizski, Novosil'cev, Koèubej e Stroganov, da lui stesso
chiamati per celia comité du salut publique.

       Adesso tutti costoro erano stati sostituiti da Speranskij per la sfera degli affari civili
e da Arakèeev per quella militare. Poco dopo il suo arrivo nella capitale il principe Andrej,

                                                                                              505
www.writingshome.com
                              Lev Nicolaevic Tolstoj – Guerra e pace


nella sua qualità di gentiluomo di corte, si presentò alla reggia imperiale per un'udienza.
Due volte, incontrandolo, l'imperatore non lo degnò nemmeno di una parola. Da lungo
tempo il principe Andrej aveva avuto l'impressione di riuscire antipatico a sua maestà, che
al sovrano, cioè, fossero sgradite la sua faccia e la sua persona. Nello sguardo asciutto e
scostante che l'imperatore posò su di lui, questa volta il principe Andrej colse la conferma
a tale supposizione. I cortigiani gli spiegarono che l'imperatore deplorava il fatto che egli
dal 1805 non avesse più prestato servizio.

      «Io stesso so fino a qual punto siamo assai poco padroni delle nostre simpatie e
antipatie,» pensava il principe Andrej, «sicché non è il caso che io presenti personalmente
a sua maestà il mio promemoria sul codice militare; ma le cose parleranno per conto
proprio.» Mise a parte del progetto un vecchio feldmaresciallo, amico di suo padre. Questi,
fissatogli un appuntamento, lo accolse cordialmente e promise di parlarne all'imperatore.
Dopo alcuni giorni venne annunciato al principe Andrej che avrebbe dovuto recarsi dal
ministro della guerra, il conte Arakèeev.

      Alle nove del mattino del giorno stabilito il principe Andrej si presentò
nell'anticamera del conte Arakèeev. Egli non conosceva di persona Arakèeev e non l'aveva
mai visto, ma tutto ciò che sapeva di lui gli ispirava ben poca stima per quel personaggio.

      «Lui è il ministro della guerra, l'uomo di fiducia di sua maestà l'imperatore; a
nessuno deve importare le sue qualità personali; egli è incaricato di esaminare il mio
promemoria, di conseguenza soltanto lui può darvi corso,» pensava il principe Andrej,
mentre attendeva nell'anticamera del conte Arakèeev in compagnia di molte altre persone,
importanti o meno.

      Durante la sua carriera militare, svolta per lo più in qualità di aiutante di campo, il
principe Andrej era passato per molte anticamere di autorevoli personaggi, e le diverse
caratteristiche di codesti locali gli erano familiari. L'anticamera del conte Arakèeev
presentava una peculiarità assolutamente particolare. Sul viso delle persone di scarsa
importanza che attendevano il loro turno d'udienza era dipinto un senso di smarrimento e
di sottomissione; sui volti di chi rivestiva un grado burocratico più elevato si manifestava
un comune sentimento di impaccio, nascosto sotto una maschera di disinvoltura e di
ironia verso se stessi, verso la propria situazione e il personaggio che attendevano. Taluni
passeggiavano pensierosi avanti e indietro; altri, bisbigliando fra loro, ridevano; e il
principe Andrej udì il sobriquet di Sila Andreiè e le parole «lo zio vi darà il fatto vostro»,
che si riferivano al conte Arakèeev. Un generale, un personaggio importante,
evidentemente risentito di dover aspettare tanto, se ne stava seduto con le gambe
accavallate e sorrideva fra sé con disprezzo. Ma, non appena la porta si spalancava, su
                                                                                          506
www.writingshome.com
                               Lev Nicolaevic Tolstoj – Guerra e pace


tutte le facce si manifestava all'istante un solo sentimento: la paura. Il principe Andrej
pregò l'ufficiale di servizio di annunciarlo una seconda volta, ma tutti lo guardarono con
ironia e osservarono che al momento giusto ci sarebbe stato anche il suo turno. Dopo che
parecchie persone furono fatte entrare e uscire dallo studio del ministro, da quella porta
terribile fu ammesso un ufficiale che colpì il principe Andrej per la sua espressione
contrita e spaventata. L'udienza dell'ufficiale durò a lungo. A un tratto dietro la porta si
udirono i clamori di una voce sgradevole; l'ufficiale uscì pallido, le labbra tremanti, e
attraversò l'anticamera stringendosi il capo fra le mani.

       Subito dopo, verso la porta fu accompagnato il principe Andrej, e l'ufficiale di
servizio gli disse in un bisbiglio: «A destra, dalla parte della finestra.»

       Il principe Andrej entrò in uno studio semplice, ordinato, e presso una scrivania
vide un uomo sulla quarantina, lungo di busto, con una lunga testa dai capelli tagliati corti
e dalle rughe profonde, le sopracciglia aggrottate sopra due occhi inespressivi, d'un verde
bruno, e un naso rosso a becco. Arakèeev voltò il capo verso di lui, senza però guardarlo.

       «Che cosa domandate, voi?» disse Arakèeev.

       «Io non domando... nulla, eccellenza,» proferì a bassa voce il principe Andrej.

       Gli occhi di Arakèeev si volsero verso di lui. «Sedetevi,» disse, «siete il principe
Bolkonskij?»

       «Io non domando nulla, ma sua maestà l'imperatore s'è degnato di trasmettere a
vostra eccellenza un memoriale da me consegnato...»

       «Vedete, carissimo, il vostro promemoria l'ho letto,» lo interruppe Arakèeev,
pronunciando solo le prime parole in tono affabile, mentre già aveva cessato di guardare
in faccia il principe Andrej, e sempre più si abbandonava a modi irritati e sprezzanti.
«Proponete nuove leggi militari? Di leggi ce ne sono tante, ma nessuno riesce a far
rispettare le vecchie. Oggi tutti scrivono leggi; ma scrivere è facile, mentre fare...»

       «Sono venuto per volontà di sua maestà l'imperatore a informarmi presso vostra
eccellenza quale corso intendiate dare al suddetto promemoria,» disse in modo ossequioso
il principe Andrej.

       «Sul vostro promemoria ho apposto il mio parere e l'ho trasmesso al Comitato. Io
non lo approvo,» rispose Arakèeev alzandosi in piedi e prendendo una carta dalla
scrivania. «Ecco,» disse; e la consegnò al principe Andrej.


                                                                                          507
www.writingshome.com
                                Lev Nicolaevic Tolstoj – Guerra e pace


       Di traverso sulla carta, a matita, senza maiuscole, senza rispetto per l'ortografia,
senza uso dei segni d'interpunzione, stava scritto: «Redatto senza alcuna serietà in quanto
imitato dal codice militare francese e allontanantesi senza necessità dal regolamento
militare.»

       «A quale comitato è stato trasmesso il promemoria?» chiese il principe Andrej.

       «Al comitato per il codice militare. Da parte mia, ho proposto che vostra eccellenza
fosse designata fra i membri dello stesso. Ma senza emolumenti.»

       Il principe Andrej sorrise.

       «Né io ne chiedo.»

       «Membro senza emolumenti,» ripeté Arakèeev. «Onoratissimo... Ehi, fa' entrare.
Chi c'è ancora?» gridò, mentre faceva un cenno del capo al principe Andrej.



V



       In attesa che gli venisse comunicata la sua designazione a membro del comitato, il
principe Andrej rinfrescò le antiche conoscenze, specie con le persone che sapeva fossero
in auge e che potevano essergli di utilità. Adesso, a Pietroburgo, provava un sentimento
simile a quello che aveva provato alla vigilia della battaglia, quando una curiosità inquieta
lo struggeva e si sentiva irresistibilmente attratto verso le alte sfere, là dove si preparava
un avvenire dal quale dipendeva il destino di milioni di uomini. Intuiva dall'irritazione
dei vecchi, dalla curiosità dei non iniziati, dal riserbo degli iniziati, dalla frettolosità e dalla
preoccupazione di ognuno, dal numero infinito di comitati e di commissioni di cui ogni
giorno apprendeva l'esistenza, che a Pietroburgo, in quel 1809, si andava preparando una
specie di enorme battaglia civile, il cui comandante in capo era un personaggio che lui non
conosceva, misterioso e (gli pareva) geniale: Speranskij. E sia l'opera di riforma in se
stessa, di cui aveva nozione confusa, sia la persona stessa di Speranskij, il suo principale
artefice, cominciavano a interessarlo così appassionatamente, che nel suo intimo la
questione del codice militare cominciò a passare in secondo piano.

       Il principe Andrej si trovava in una delle posizioni più vantaggiose per essere
favorevolmente accolto nei più vari e più alti circoli della società di Pietroburgo. Il partito
dei riformatori lo accoglieva con gioia e l'attirava a sé, in primo luogo perché egli godeva

                                                                                                508
www.writingshome.com
                               Lev Nicolaevic Tolstoj – Guerra e pace


reputazione d'essere un uomo intelligente e di vasta erudizione, in secondo luogo perché,
grazie alla libertà da lui accordata ai contadini, si era già fatto una reputazione di liberale.
Il partito dei vecchi scontenti si rivolgeva direttamente a lui, in quanto figlio di suo padre,
per ottenere la sua solidarietà nella condanna delle riforme La società femminile, il mondo,
lo accoglieva con gioia, perché era un partito ricco e illustre, e un personaggio quasi nuovo
e circonfuso dall'aureola della storia romantica della sua morte presunta e della tragica
fine della moglie. Inoltre, era voce comune di tutti coloro che lo conoscevano fin da prima
di questi avvenimenti che egli negli ultimi cinque anni fosse cambiato in meglio, si fosse
addolcito e maturato, che non notassero più, in lui, l'artificiosità, l'alterigia e i modi
beffardi di un tempo, ma quella pacatezza che si acquista col volgere degli anni. Di lui si
parlava, per lui si provava interesse, tutti volevano vederlo.

       La sera del giorno successivo all'udienza dal conte Arakèeev, il principe Andrej era
in casa del conte Koèubej. Egli riferì al conte il suo colloquio con Sila Andreiè (così Koèubej
chiamava Arakèeev, con quella stessa vaga ironia che il principe Andrej aveva già rilevato
nell'anticamera del ministro della guerra).

       «Mon cher, anche in questa faccenda non eviterete Michail Michajloviè. C'est le grand
faiseur. Glielo dirò io. Mi aveva promesso di venire stasera...»

       «Che cosa c'entra Speranskij con i codici militari?» domandò il principe Andrej.

       Koèubej scosse il capo sorridendo, quasi fosse stupito dall'ingenuità di Bolkonskij.

       «Abbiamo parlato di voi, in questi giorni,» proseguì Koèubej, «dei vostri liberi
contadini...»

       «Già, siete voi, principe, che avete emancipato i vostri contadini?» disse un vecchio
aristocratico dei tempi di Caterina, volgendosi con disprezzo verso Bolkonskij.

       «Una piccola proprietà, non fruttava alcun reddito,» rispose Bolkonskij per non
irritare inutilmente il vecchio e cercando di minimizzare ai suoi occhi ciò che aveva fatto.

       «Vous craignez d'être en retard,» disse il vecchio rivolto al conte Koèubej. «C'è una
cosa che io non capisco,» continuò il vecchio, «chi arerà la terra se si dà la libertà ai
contadini? Ci vuol poco a far le leggi, ma applicarle è difficile. Come quanto sta accadendo
adesso: io vi domando, conte: chi andrà ai posti direttivi, se tutti dovranno far tanto di
esami?»

       «Chi sarà promosso agli esami, immagino,» rispose Koèubej, accavallando le gambe
e guardandosi attorno.
                                                                                            509
www.writingshome.com
                              Lev Nicolaevic Tolstoj – Guerra e pace


      «Io ho un impiegato, per esempio, un certo Prjaniènikov, ottima persona, un uomo
d'oro; ma ha sessant'anni, dovrà forse andare a far gli esami?...»

      «Sì, questo è un inconveniente, dato che l'istruzione è assai poco diffusa, ma...»

      Il conte Koèubej non terminò la frase; si alzò in piedi, prese per mano il principe
Andrej, si avviò verso un uomo che stava entrando in quel momento, alto, calvo, biondo,
sulla quarantina, con una larga fronte spaziosa e un inconsueto, strano pallore diffuso sul
volto allungato. Il nuovo venuto indossava un frac blu, con una croce al collo e una stella
appuntata sul alato sinistro del petto. Era Speranskij. Il principe Andrej lo riconobbe
subito e nella sua anima qualcosa tremò, come accade nei momenti importanti della vita.
Non sapeva se fosse deferenza o invidia, oppure ansia. Tutta la figura di Speranskij
irraggiava alcunché di particolare che lo faceva spiccare subito tra ogni altro.

      In nessuno di quanti appartenevano alla società frequentata dal principe Andrej egli
aveva mai colto tanta tranquillità e sicurezza nei movimenti, che pure apparivano goffi e
pesanti; in nessuno aveva colto uno sguardo così fermo e al tempo stesso così dolce negli
occhi socchiusi e un po' umidi; né aveva visto un sorriso così fermo, che pur non
significava nulla, una voce tanto sottile, eguale e pacata e, soprattutto, un così delicato
pallore del viso e più ancora delle mani, un po' larghe, ma insolitamente grassocce,
morbide e bianche. Un volto di tale bianchezza e delicatezza il principe Andrej l'aveva
visto soltanto ai soldati che da lungo tempo fossero stati degenti all'ospedale. Costui,
dunque, era Speranskij, segretario di stato, referendario dell'imperatore e suo
accompagnatore a Erfurt, dove più di una volta si era incontrato ed era stato a colloquio
con Napoleone.

      Speranskij non correva con gli occhi da una persona all'altra, come si fa
involontariamente quando ci si inoltra in un gruppo numeroso di persone, né parlava a
ritmo affrettato. Parlava a bassa voce, con la persuasione che l'avrebbero ascoltato e
guardava solamente la persona alla quale si stava rivolgendo.

      Il principe Andrej seguiva con particolare attenzione ogni parola e ogni movimento
di Speranskij. Come accade soprattutto a chi giudica severamente il prossimo, incontrando
una nuova persona, specie una persona come Speranskij che conosceva di fama, il principe
Andrej si attendeva sempre di trovarvi un'assoluta perfezione di qualità umane.

      Speranskij disse a Koèubej che era spiacente di non esser potuto venire prima, ma
era stato trattenuto a palazzo. Non disse che l'aveva trattenuto l'imperatore.



                                                                                           510
www.writingshome.com
                                Lev Nicolaevic Tolstoj – Guerra e pace


         Il principe Andrej notò anche quest'affettazione di modestia. Quando Koèubej gli
presentò Bolkonskij, Speranskij volse lentamente gli occhi sul prinpe Andrej, sempre con
lo stesso sorriso, e si mise a guardarlo in silenzio.

         «Sono molto lieto di conoscervi. Ho sentito parlare di voi, come tutti, del resto,»
disse.

         Koèubej commentò con poche parole l'accoglienza che Arakèeev aveva riservato a
Bolkonskij. Speranskij accentuò il suo sorriso.

         «Il presidente della commissione per i codici militari è un mio buon amico, il signor
Magnickij,» disse Speranskij, pronunciando in modo netto ogni sillaba e ogni parola, «e, se
lo desiderate, posso farvi incontrare.» Qui sottolineò il punto con un attimo di pausa.
«Spero che in lui troverete buona disposizione e l'intento di appoggiare ogni proposito che
sia ragionevole.»

         Subito intorno a Speranskij si formò un piccolo crocchio di persone e il vecchio
gentiluomo che aveva parlato del proprio impiegato Prjaniènikov si rivolse a sua volta a
Speranskij con una domanda.

         Senza prender parte diretta alla conversazione, il principe Andrej osservava tutti i
movimenti di Speranskij, di quest'uomo che fino a poco tempo prima era un insignificante
seminarista e, adesso, pensava Bolkonskij, aveva il destino della Russia nelle sue mani, in
quelle sue mani bianche e grassocce. Egli fu colpito dalla straordinaria sprezzante
tranquillità con la quale Speranskij rispondeva al vecchio. Sembrava fargli giungere la sua
condiscendente parola da un'altezza incommensurabile. Quando il vecchio incominciò ad
alzar troppo la voce, Speranskij sorrise e osservò che lui non era in grado di giudicare
l'utilità o gli svantaggi di ciò che piaceva al sovrano.

         Dopo aver parlato per un certo tempo nel circolo generale, Speranskij si alzò, e,
avvicinatosi al principe Andrej, lo chiamò in disparte, guidandolo verso l'altra estremità
della stanza. Si vedeva che reputava opportuno intrattenersi con Bolkonskij.

         «Non sono riuscito a parlare con voi, principe, in mezzo all'animata conversazione
in cui sono stato trascinato da quel rispettabile vegliardo,» disse, sorridendo in modo mite
e al tempo stesso sprezzante, quasi ammettendo, con quel sorriso, che anche lui, come il
principe Andrej, si rendeva conto della vacuità delle persone con le quali aveva appena
conversato. Questo modo di rivolgergli la parola lusingò il principe Andrej.

         «Io vi conosco da tempo,» continuò Speranskij; «in primo luogo per quanto avete
fatto a favore dei vostri contadini (da noi è il primo esempio del genere, e sarebbe
                                                                                          511
www.writingshome.com
                                Lev Nicolaevic Tolstoj – Guerra e pace


auspicabile che fosse seguito da numerosi imitatori); in secondo luogo perché voi siete tra i
gentiluomini di camera che non si sono considerati offesi dal nuovo decreto sui gradi di
corte, motivo di tanti commenti e di tanti pettegolezzi.»

       «Sì,» disse il principe Andrej, «mio padre non ha voluto che io approfittassi di
questo diritto; io ho iniziato il servizio dai gradi inferiori.»

       «Vostro padre, un uomo del tempo antico, evidentemente è ben superiore ai nostri
contemporanei, i quali condannano così acerbamente questo provvedimento col quale
s'intende solo ristabilire la giustizia naturale.»

       «Io penso però che ci sia un fondamento anche in queste condanne,» disse il
principe Andrej, sforzandosi di lottare contro l'ascendente di Speranskij che cominciava a
percepire su di sé. Gli spiaceva essere in tutto e per tutto d'accordo con lui: voleva di
proposito contraddirlo. Lui, che di solito parlava con facilità e con scioltezza, provava in
questa circostanza un'insolita difficoltà ad esprimersi. Era troppo impegnato a osservare la
personalità di quell'uomo illustre.

       «Sì, forse dal punto di vista del prestigio personale,» insinuò quietamente
Speranskij.

       «In parte anche dello Stato,» disse il principe Andrej.

       «Che cosa volete dire?» disse Speranskij, chinando gli occhi.

       «Sono un ammiratore di Montesquieu» disse il principe Andrej. «È il suo pensiero
che le principe des monarchies est l'honneur, me paraît incontestable. Certains droits et privilèges
de la noblesse me paraissent être des moyens de soutenir ce sentiment.»

       Il sorriso svanì dal volto pallido di Speranskij e la sua espressione ne guadagnò
molto. Probabilmente il concetto espresso dal principe Andrej gli era sembrato
interessante.

       «Si vous envisagez la question sous ce point de vue,» cominciò, pronunciando il francese
con palese difficoltà e parlando ancor più lentamente che in russo, ma sempre con assoluta
tranquillità.

       Speranskij disse che l'onore, l'honneur, non può reggersi su privilegi dannosi per il
corso delle carriere; che l'onore, l'honneur, è un concetto negativo di astensione da atti
riprovevoli, oppure una fonte d'emulazione per il conseguimento di riconoscimenti e di
ricompense, le quali vengono ad esserne il simbolo.

                                                                                                512
www.writingshome.com
                               Lev Nicolaevic Tolstoj – Guerra e pace


       I suoi argomenti erano concisi, semplici e chiari.

       «L'istituto che sostiene quest'onore, la fonte della emulazione, è un istituto simile
alla Légion d'honneur del grande imperatore Napoleone: che non danneggia, cioè, ma
contribuisce al successo della carriera, e non già un privilegio di ceto o di corte.»

       «Non lo discuto; tuttavia non si può negare che il piivilegio di corte ha raggiunto lo
stesso scopo,» disse il principe Andrej, «ogni uomo di corte si sente obbligato a essere
degno della sua posizione.»

       «Voi però non avete voluto valervene, principe,» disse Speranskij, mostrando con
un sorriso di voler troncare con una gentilezza quella discussione imbarazzante per il suo
interlocutore. «Se mi farete l'onore di venire da me mercoledì,» aggiunse, «io, dopo aver
parlato con Magnièkij, vi comunicherò le cose che vi stanno a cuore, e inoltre avrò il
piacere di conversare più diffusamente con voi.»

       Chiusi gli occhi, s'inchinò e, à la française, senza congedarsi e cercando di passare
inosservato, uscì.



VI



       Nei primi tempi della sua presenza a Pietroburgo il principe Andrej aveva la
sensazione che tutto il suo ordine di idee, elaborato nel corso della sua vita solitaria,
veniva del tutto sommerso dalle piccole preoccupazioni che nella capitale finivano per
assorbirlo completamente.

       Ogni sera, tornando a casa, prendeva nota nel suo taccuino di quattro o cinque
visite indispensabili o di rendez-vous e delle ore stabilite. Il meccanismo della vita, la
distribuzione della giornata elaborata in modo da poter arrivare in tempo in ogni luogo,
gli sottraevano la maggior parte della sua energia. Non faceva nulla, non pensava a nulla e
non aveva il tempo per pensare; parlava soltanto, e parlava con successo di ciò che aveva
avuto modo di maturare nella mente, in campagna.

       A volte si accorgeva con disappunto di aver ripetuto le stesse argomentazioni
parlando nella stessa giornata in differenti gruppi di persone. Ma era così occupato tutto il
giorno, che non riusciva a pensare al fatto che non pensava a nulla.



                                                                                         513
www.writingshome.com
                               Lev Nicolaevic Tolstoj – Guerra e pace


       Speranskij, come nel corso del suo primo incontro con lui in casa del conte Koèubej,
anche dopo, quel mercoledì successivo a casa sua, dove parlò a lungo e confidenzialmente
con lui a tu per tu, produsse nel principe Andrej una forte impressione. Egli considerava
spregevole e insignificante un così alto numero di persone, aveva tanta voglia di ravvisare
in qualcun altro un ideale vivente di quella perfezione a cui egli aspirava, che credette
facilmente di aver trovato in Speranskij questo ideale d'uomo del tutto razionale e
virtuoso. Se Speranskij fosse appartenuto al suo stesso ambiente sociale, se avesse avuto la
stessa sua educazione e le sue stesse abitudini morali, ben presto Bolkonskij avrebbe
captato i suoi lati deboli, umani, non eroici; ma quella impostazione logica
dell'intelligenza, che gli riusciva strana, gli suscitava tanto più rispetto in quanto non la
comprendeva perfettamente. Inoltre, sia che Speranskij apprezzasse le doti del principe
Andrej, sia che ritenesse necessario conquistarlo, civettava nei suoi confronti con la sua
mente logica, impassibile e tranquilla, e lo irretiva con quella sottile lusinga, che è sempre
unita alla presunzione, e che consiste nel sottintendere tacitamente come il proprio
interlocutore sia la sola persona, insieme con noi, capace di capire tutta la stupidità di tutti
gli altri, e la ragionevolezza e la profondità dei nostri pensieri.

       Quel mercoledì sera, durante la loro lunga conversazione, Speranskij più di una
volta disse: «Da noi si considera tutto quello che esce dalla consuetudine più invecchiata...»
oppure con un sorriso: «Ma noi vogliamo che i lupi siano sazi e le pecore sane e salve...»
oppure: «Loro questo non possono capirlo...» E sempre con una stessa espressione che
diceva: «Noi, voi ed io, comprendiamo benissimo chi sono loro e chi siamo noi.»

       Questa prima, lunga conversazione con Speranskij non fece che rafforzare nel
principe Andrej la sensazione che gli aveva destato la prima volta. In lui egli vedeva un
uomo logico, un pensatore rigoroso, di straordinaria intelligenza, che grazie alla sua
energia e alla sua tenacia aveva raggiunto il potere e ne faceva uso solo per il bene della
Russia. Agli occhi del principe Andrej, Speranskij era proprio l'uomo che spiega in modo
razionale tutti i fenomeni della vita, che riconosce per reale soltanto ciò che è razionale, e
che sa applicare a tutto il metro della ragione: era, insomma, l'uomo che lui stesso avrebbe
voluto essere. Tutto appariva così semplice e chiaro nell'esposizione di Speranskij, che il
principe Andrej era, senza volerlo, d'accordo con lui su tutto. Se muoveva obiezioni e
discuteva, era soltanto perché voleva di proposito affermare la propria autonomia e non
soggiacere del tutto alle opinioni di Speranskij. Così procedevano le cose tra loro; c'era un
solo motivo di turbamento per il principe Andrej: era lo sguardo di Speranskij, freddo,
cristallino, che impediva di vedere a fondo nella sua anima, e quella mano bianca, delicata
che il principe Andrej guardava senza volerlo, come si guardano le mani degli uomini che
detengono il potere. Quello sguardo cristallino e quella mano delicata irritavano, chissà
                                                                                            514
www.writingshome.com
                              Lev Nicolaevic Tolstoj – Guerra e pace


perché, il principe Andrej. Egli era spiacevolmente colpito anche da quell'eccessivo
disprezzo per gli uomini che notava in Speranskij e dai vari espedienti ai quali ricorreva
per far confermare le sue opinioni. Esclusi i paragoni, adoperava per questo tutti i possibili
artifici del pensiero, e passava troppo arditamente da uno all'altro; o, almeno, tale era
l'impressione del principe Andrej. Ora si metteva sul terreno dell'uomo di azione e
condannava i sognatori, ora sul terreno della satira e si beffava degli avversari, ora
sceglieva la logica più rigorosa, ora si librava nel campo della metafisica. E quest'ultimo,
anzi, era lo strumento di prova al quale faceva più facilmente ricorso. Trasportava il
problema nelle sfere metafisiche, passava a definizioni dello spazio, del tempo, dell'umana
intelligenza, e, traendo di là le sue confutazioni, scendeva di nuovo sul terreno della
discussione.

      In ultima analisi, la caratteristica principale dell'intelligenza di Speranskij, quella
che in maggior grado colpiva il principe Andrej, era l'incrollabile fede nella forza e nella
legittimità della ragione. Si capiva che a Speranskij non poteva mai venire in mente il
pensiero, così abituale nel principe Andrej, che in fin dei conti non è possibile esprimere
tutto ciò che si pensa; che mai lo coglieva un dubbio: «Non sarà un assurdo tutto ciò che
penso e tutto ciò in cui credo?» Ma era proprio questa particolare impostazione mentale di
Speranskij ad attrarre più d'ogni altra cosa il principe Andrej.

      Nel primo periodo della sua conoscenza con Speranskij, il principe Andrej nutrì per
lui un senso appassionato di entusiasmo, simile a quello che un tempo aveva provato per
Bonaparte. La circostanza che Speranskij fosse figlio di un prete, che gli sciocchi potessero,
come infatti molti facevano, disprezzarlo trattandolo volgarmente da baciapile, induceva il
principe Andrej a considerare con speciale calore il sentimento che provava per Speranskij
e a rafforzarlo in forma inconscia dentro di sé.

      Quella prima sera che egli trascorse da lui, diffondendosi a parlare della
commissione incaricata della compilazione delle leggi, Speranskij gli raccontò non senza
ironia che tale commissione esisteva già da cinquant'anni, costava milioni e non aveva
concluso un bel nulla; che Rosenkampf appiccicava tante etichette a tutti gli articoli della
legislazione comparata.

      «Ed ecco tutto quello per cui lo Stato ha sborsato milioni!» disse. «Noi vogliamo
dare un nuovo potere giudiziario al senato e da noi mancano le leggi. Per questo, appunto,
è un peccato che uomini come voi oggi non siano in servizio, principe.»

      Il principe Andrej osservò che per questo occorreva una cultura giuridica che lui
non aveva.

                                                                                          515
www.writingshome.com
                                Lev Nicolaevic Tolstoj – Guerra e pace


         «Ma nessuno ce l'ha, sicché cosa volete? È un circulus vitiosus dal quale ci si deve
sforzare di uscire.»

         Una settimana dopo il principe Andrej era membro della commissione per la
redazione del codice militare e, cosa che non si sarebbe mai aspettata, capo di un servizio
della commissione per la compilazione delle leggi. Su richiesta di Speranskij si assunse la
prima parte del redigendo codice civile e, con l'ausilio del Code Napoléon e di quello
Justiniani, cominciò a lavorare alla stesura del capitolo sui diritti delle persone.



VII



         Erano trascorsi due anni da quando, nel 1808, rientrato a Pietroburgo dal viaggio
nei suoi possedimenti, Pierre senza volerlo si era trovato a capo della massoneria della
capitale. Aveva organizzato logge conviviali e logge funebri, arruolato nuovi adepti, si
dava da fare per la riunificazione delle varie logge e per il recupero di atti originali. Aveva
speso di tasca sua per la sistemazione dei templi e integrava, per quanto poteva, le raccolte
delle elemosine, rispetto alle quali la maggior parte dei membri si mostrava avara e
negligente. Quasi da solo aveva mantenuto, con i suoi mezzi, una casa per i poveri che
l'ordine aveva organizzato a Pietroburgo.

         La sua vita intanto si svolgeva come prima, tra le stesse distrazioni e la stessa
dissipatezza. Gli piaceva mangiare e bere bene e, sebbene lo considerasse immorale e
umiliante, non poteva astenersi dai divertimenti dalle compagnie di celibi di cui faceva
parte.

         Tuttavia, nello stordimento delle sue occupazioni e delle sue passioni, al termine di
un anno Pierre cominciò a sentire che il terreno della massoneria sul quale poggiava tanto
più gli sfuggiva sotto i piedi quanto più egli cercava di tenervisi in piedi. Inoltre sentiva
che, quanto più sprofondava sotto i suoi piedi il terreno sul quale si reggeva, tanto più egli
vi s'invischiava. Quando si era avvicinato alla massoneria, aveva provato la sensazione di
un uomo che poggia fiduciosamente il piede sulla superficie liscia di una palude. Posato
un piede, era sprofondato. Per accertarsi meglio della solidità di quel terreno, aveva
posato l'altro piede ed era sprofondato ancor di più, si era impantanato ed ora camminava
controvoglia procedendo nella palude, fino al ginocchio.

         Iosif Alekseeviè non era a Pietroburgo. (Negli ultimi tempi si era estraniato dalle
faccende delle logge di Pietroburgo e viveva a Mosca senza mai allontanarsene.) Tutti i
                                                                                           516
www.writingshome.com
                                Lev Nicolaevic Tolstoj – Guerra e pace


confratelli, i membri delle logge locali, erano persone che Pierre conosceva bene nella vita,
cosicché gli riusciva difficile ravvisare in loro soltanto dei fratelli massoni, e non il principe
B. oppure Ivan Vasil'eviè D., che per altro verso egli conosceva come uomini deboli e
insignificanti. Sotto i grembiali e le insegne della massoneria egli scorgeva indosso a
costoro le uniformi, le decorazioni e le onorificenze che nella vita si erano sforzati di
ottenere. Spesso, raccogliendo le elemosine e contando venti o trenta rubli sottoscritti per
la maggior parte a debito da una decina di aderenti, la metà dei quali erano ricchi come
lui, Pierre si ricordava del giuramento massonico per il quale ogni fratello prometteva di
dare tutto il suo patrimonio per il prossimo, e nella sua anima nascevano dubbi sui quali
cercava di non soffermarsi troppo.

       Pierre divideva in quattro categorie i fratelli che conosceva. Alla prima categoria
assegnava i fratelli che non prendevano parte attiva né alle questioni delle logge, né alle
questioni umane in genere, ma si occupavano soltanto dei misteri della scienza dell'ordine,
della questione della triplice denominazione di Dio o dei tre principi delle cose, - zolfo,
mercurio e sale, - o del significato del quadrato e di tutte le figure del tempio di Salomone.
Pierre aveva stima per questa categoria di fratelli massoni, alla quale appartenevano in
prevalenza i vecchi fratelli e, secondo il suo parere, anche Iosif Alekseeviè; ma non
condivideva i loro interessi.

       Alla seconda categoria Pierre assegnava se stesso e i fratelli a lui affini: coloro, cioè,
che cercavano, che vacillavano, che nell'ambito della massoneria non avevano ancora
trovato una strada diritta e chiara, ma che speravano di trovarla.

       Nella terza categoria Pierre riuniva i fratelli (ed erano la maggioranza) che nella
massoneria non vedevano altro che la forma esteriore e i riti, e tenevano alla rigorosa
attuazione di questa forma esteriore senza curarsi del suo contenuto e del suo significato.
Tali erano Willarski e perfino il gran maestro della loggia principale.

       Nella quarta categoria, infine, Pierre faceva rientrare un gran numero di fratelli,
soprattutto coloro che erano entrati a far parte dell'ordine negli ultimi tempi. Secondo le
osservazioni di Pierre, si trattava di persone che non credevano in nulla, che non
desideravano nulla e si erano aggregati alla massoneria solo per avvicinare i fratelli
giovani, ricchi e potenti a causa delle loro relazioni personali, i quali erano assai numerosi
nella loggia.

       Pierre cominciava a sentirsi insoddisfatto della sua attività. La massoneria, o
quantomeno la massoneria che aveva conosciuto a Pietroburgo, a volte gli sembrava
fondata sulla sola esteriorità. Era lontano dal dubitare della massoneria in se stessa, ma

                                                                                              517
www.writingshome.com
                               Lev Nicolaevic Tolstoj – Guerra e pace


sospettava che la massoneria russa si fosse avviata lungo una falsa strada e si andasse
scostando dalla sua linea originaria. Per questo, alla fine dell'anno, Pierre si recò all'estero,
col proposito di approfondire i supremi misteri dell'ordine.



       Pierre fece ritorno a Pietroburgo nell'estate del 1809. Attraverso la corrispondenza
dei massoni russi con quelli stranieri già si era appreso che all'estero Bezuchov aveva
riscosso la fiducia di molte importanti personalità, aveva penetrato molti segreti, era stato
promosso ai gradi più elevati dell'ordine, e portava con sé molte utili esperienze per il
bene della causa dei liberi muratori in Russia. I massoni di Pietroburgo si recavano tutti da
lui, cercando di entrare nelle sue grazie, e tutti ebbero l'impressione che egli tenesse
nascosto qualcosa che andava elaborando.

       Fu indetta un'assemblea solenne della loggia di secondo grado, durante la quale
Pierre aveva promesso di comunicare ciò che doveva riferire ai confratelli di Pietroburgo
da parte delle supreme gerarchie dell'ordine. L'assemblea era al completo. Dopo i riti
consueti, Pierre si alzò e cominciò il suo discorso.

       «Amati confratelli,» cominciò, arrossendo e incespicando nelle parole, mentre nella
mano reggeva il foglio col discorso già scritto. «Non è sufficiente custodire nella quiete
della loggia i nostri misteri: bisogna agire... agire. Noi siamo in preda a uno stato di
torpore, mentre al contrario è necessario agire.»

       Prese il suo quaderno e cominciò a leggere.

       «Per la diffusione della pura verità e per conseguire il trionfo della virtù,» lesse,
«noi dobbiamo emendare gli uomini dai pregiudizi, diffondere regole consone allo spirito
dei tempi, assumerci l'educazione della gioventù, legarci di legami indissolubili a tutti gli
uomini di maggior ingegno, vincere arditamente, e al tempo stesso con raziocinio la
superstizione, l'incredulità e la stupidità, formare insieme a coloro che ci sono devoti degli
uomini legati fra loro dall'unità del fine e investiti di potere e di forza. Per raggiungere tale
scopo bisogna far sì che la virtù prenda il sopravvento sul vizio, bisogna che l'uomo onesto
acquisti già in questo mondo una eterna ricompensa per le sue virtù. Ma all'attuazione di
questi grandi propositi un grave ostacolo è opposto dalle istituzioni mondane e politiche.
Che fare di fronte a questo stato di cose? Favorire le rivoluzioni, rovesciare tutto,
respingere la violenza con la violenza?... No, noi siamo molto lontani da un siffatto
proposito. Ogni riforma violenta è degna di biasimo, poiché non porrà alcun rimedio al
male finché gli uomini resteranno quali sono, e poiché la saggezza rifiuta la violenza.
L'intero programma dell'.ordine dev'essere basato sulla formazione di uomini saldi,
                                                                                             518
www.writingshome.com
                               Lev Nicolaevic Tolstoj – Guerra e pace


virtuosi e legati da un'unica convinzione: una convinzione che consiste nel perseguitare
ovunque e con tutte le forze il vizio e la stoltezza, e nel proteggere gli ingegni e la virtù:
trarre dall'oscurità gli uomini degni, associandoli alla nostra fratellanza. Allora soltanto il
nostro ordine sarà in grado, senza che essi nemmeno se ne accorgano, di legare le mani ai
protettori del disordine, e di guidarli nella direzione giusta. In una parola, occorre istituire
una forma di governo universale che si estenda a tutto il mondo senza distruggere i
legami civili, e sotto la quale i governi stessi possano continuare nel loro corso consueto,
liberi di fare in tutto ciò che vogliono, salvo ostacolare il grande fine del nostro ordine,
ossia quello di procurare il trionfo della virtù sul vizio. Tale scopo si propose anche il
cristianesimo. Esso insegnò agli uomini ad essere saggi e buoni, e a seguire, per il loro
stesso vantaggio, l'esempio e l'insegnamento degli uomini migliori e dei più saggi. In quel
tempo, quando tutto era immerso nella tenebra, bastava indubbiamente la sola
predicazione: la freschezza della verità le conferiva una forza particolare. Ma oggi a noi
occorrono mezzi assai più efficaci; oggi occorre che l'uomo guidato dai suoi istinti trovi
nella virtù un fascino sensibile. Non si possono sradicare le passioni, bisogna solo sforzarsi
di dirigerle verso uno scopo nobile; per questo occorre che ciascuno soddisfi le proprie
passioni entro i limiti della virtù e che il nostro ordine largisca i mezzi adatti a tal fine.
Non appena avremo in ogni Stato un certo numero di uomini degni, ciascuno di loro ne
formerà altri due e tutti si uniranno strettamente fra loro, allora tutto sarà possibile per
l'ordine che silenziosamente è già riuscito a far molto per il bene dell'umanità.»

       Questo discorso non solo produsse nella loggia una forte impressione, ma
addirittura una vera e propria agitazione. La maggioranza dei confratelli, tuttavia,
ravvisando in quelle parole le pericolose trame dell'illuminismo, lo accolse con una
freddezza che lasciò Pierre meravigliato. Il gran maestro si alzò per confutarlo. Pierre
allora si mise a chiarire le sue idee con foga crescente. Da tempo non si era tenuta
un'assemblea così tempestosa. Si formarono dei partiti: gli uni accusavano Pierre,
incolpandolo di illuminismo; gli altri lo sostenevano. Per la prima volta, in
quell'assemblea, Pierre fu colpito dall'infinita varietà degli intelletti umani, la quale fa sì
che nessuna verità appaia in modo eguale a due persone diverse. Perfino i confratelli che
in apparenza sostenevano la sua tesi, lo comprendevano a modo loro, con limitazioni e
modifiche alle quali egli non poteva aderire, giacché l'esigenza principale di Pierre
consisteva appunto nel trasmettere il suo pensiero agli altri, né più né meno come lui lo
intendeva.

       Al termine della seduta il gran maestro con malevola ironia espresse a Pierre il suo
biasimo per l'eccessivo ardore, e per il fatto che nella discussione egli non si fosse lasciato
guidare dal solo amore per la virtù, ma dalla passione per la lotta. Pierre non gli rispose e
                                                                                            519
www.writingshome.com
                               Lev Nicolaevic Tolstoj – Guerra e pace


domandò laconicamente se la sua proposta sarebbe stata accettata. Gli fu risposto di no, e
Pierre, senza attendere le solite formalità, uscì dalla loggia e fece ritorno a casa.



VIII



       Di nuovo Pierre fu colto da quell'angosciosa malinconia di cui aveva tanta paura.
Dopo aver pronunciato il suo discorso alla loggia se ne stette per tre giorni a casa sdraiato
sul divano, senza ricevere nessuno e senza andare in nessun posto.

       In quel periodo ricevette una lettera dalla moglie, che lo supplicava di concederle
un colloquio; gli scriveva che era molto triste per causa sua e che era suo desiderio
consacrargli la vita intera.

       Alla fine della lettera lo informava che a giorni sarebbe arrivata a Pietroburgo
dall'estero.

       Subito dopo questa lettera, la solitudine di Pierre fu infranta da uno dei confratelli
massoni che egli meno stimava e,.portando il discorso sui rapporti coniugali di Pierre, col
pretesto di un consiglio fraterno gli espresse il pensiero che la sua severità verso la moglie
fosse ingiusta e che egli, non perdonando chi si pentiva, egli violasse una delle prime
regole della massoneria.

       In quello stesso periodo sua suocera, la moglie del principe Vasilij, lo mandò a
chiamare. Lo supplicava di farle visita, anche soltanto per pochi minuti, per trattare di un
affare molto importante. Pierre comprese che si ordiva una congiura ai suoi danni, che si
voleva ricongiungerlo alla moglie; ma ciò in fondo non gli dispiacque nello stato d'animo
in cui si trovava. Per lui tutto era eguale: non c'era nulla, ora, cui egli attribuisse
particolare importanza e, sotto l'influsso dell'angosciosa malinconia che lo dominava, non
gli parevano preziose né la sua libertà né la sua perseveranza nel voler punire la moglie.

       «Nessuno ha ragione, nessuno ha colpa: dunque nemmeno lei è colpevole,»
pensava. Se non accettò subito di riunirsi a Hélène, fu soltanto perché, in preda come era
all'angoscia, non aveva la forza di prendere nessuna iniziativa. Se sua moglie fosse venuta
da lui, non la avrebbe cacciata. Che egli vivesse o no con sua moglie non era forse
indifferente, in confronto di ciò che adesso lo preoccupava?




                                                                                          520
www.writingshome.com
                               Lev Nicolaevic Tolstoj – Guerra e pace


       Senza risponder nulla a sua moglie e a sua suocera, una sera, ad ora assai inoltrata,
Pierre si preparò a partire e si recò a Mosca, per incontrarsi con Iosif Alekseeviè. Ecco che
cosa scrisse Pierre nel suo diario:



Mosca, 17 novembre

       Torno in questo momento dalla visita al mio benefattore e mi affretto a scrivere
tutto ciò che ho provato. Iosif Alekseeviè vive poveramente e già da più di due anni soffre
di un penosissimo male alla vescica. Nessuno ha mai udito da lui un gemito o una parola
di insofferenza. Lavora a opere scientifiche dal mattino a tarda notte, eccetto nelle ore in
cui si nutre dei cibi più semplici. Mi ha accolto con benevolenza e mi ha fatto sedere sul
letto nel quale giaceva; io gli ho fatto il segno dei cavalieri d'Oriente e di Gerusalemme, lui
mi ha risposto allo stesso modo e con un sorriso soave mi ha domandato che cosa avessi
appreso e acquisito nelle logge prussiane e scozzesi. Gli ho raccontato tutto come ho
potuto, riferendogli ciò che avevo proposto alla nostra loggia di Pietroburgo, la cattiva
accoglienza ricevuta e la rottura fra me e i confratelli. Iosif Alekseeviè, dopo aver a lungo
taciuto e riflettuto, mi ha esposto la sua opinione, e tosto ha saputo illuminare il passato e
la strada che in futuro avrei dovuto seguire. Mi ha stupito quando mi ha domandato se
ricordassi in che cosa consiste il triplice scopo dell'ordine: 1) custodia e conoscenza dei
misteri; 2) purificazione e correzione di se stessi per poterli accogliere e 3) correzione del
genere umano attraverso l'aspirazione a tale purificazione. Qual è il principale e il primo
di questi tre scopi? Certo, la propria purificazione e correzione. Soltanto al conseguimento
di questo scopo noi possiamo sempre tendere, indipendentemente da qualunque altra
circostanza. Ma, nello stesso tempo, proprio questo scopo esige da noi maggiori sforzi e
perciò, errando per orgoglio, trascuriamo questo scopo e ci rivolgiamo ai misteri, che
siamo indegni di accogliere a causa della nostra impurità, oppure ci accingiamo alla
correzione del genere umano, mentre noi per primi siamo un esempio di bassezza e di
depravazione. L'illuminismo non è una dottrina pura proprio perché si è fatta trascinare
dall'attività sociale ed è pervasa di orgoglio. Su questa base Iosif Alekseeviè ha biasimato il
mio discorso e tutta la mia attività. Ho convenuto con lui nel profondo del mio animo.
Quanto alla nostra conversazione sulle mie questioni familiari, egli mi ha detto: "Il
principale dovere di un vero massone, come già vi ho detto, consiste nel perfezionamento
di se stesso. Ma spesso noi pensiamo che, allontanando da noi tutte le difficoltà della
nostra vita, raggiungeremo più presto questo scopo; al contrario, caro signore," mi ha
detto, "solo in mezzo alle agitazioni mondane possiamo raggiungere i tre scopi principali:
1) la conoscenza di noi stessi, giacché l'uomo può conoscere se stesso solo attraverso il

                                                                                           521
www.writingshome.com
                               Lev Nicolaevic Tolstoj – Guerra e pace


confronto; 2) il perfezionamento, che si raggiunge solo attraverso la lotta; e 3) il
conseguimento della principale virtù: l'amore per la morte. Soltanto le vicissitudini della
vita possono mostrarci la sua vanità e cooperare al nostro connaturato amore per la morte,
ovvero al rinascere a una nuova vita." Queste parole sono tanto più significative in quanto
Iosif Alekseeviè, nonostante le sue gravi sofferenze fisiche, non sente la vita come un peso,
e tuttavia ama la morte, per la quale, nonostante tutta la purezza e l'elevatezza della sua
individualità interiore, non si sente ancora abbastanza pronto. Poi il benefattore mi ha
spiegato diffusamente il significato del gran quadrato della creazione e mi ha fatto
presente che i numeri tre e sette sono la base di tutto. Mi ha consigliato di non
abbandonare le relazioni con i confratelli di Pietroburgo e, svolgendo nella loggia solo
mansioni di secondo grado, di sforzarmi di allontanare i confratelli dalle seduzioni
dell'orgoglio e di indirizzarli sul retto cammino della conoscenza e del perfezionamento di
se stessi. Oltre a ciò, per quanto concerne me personalmente, mi ha consigliato di
occuparmi innanzitutto di me stesso, e a tale scopo mi ha dato un quaderno nel quale
scrivo e scriverò d'ora in avanti tutto ciò che faccio.



Pietroburgo, 23 novembre

       Vivo di nuovo con mia moglie. Mia suocera è venuta da me in lacrime; mi ha detto
che Hélène era qui e che mi supplicava di ascoltarla; che è innocente, infelice per il mio
abbandono e molte altre cose. Io sapevo che se soltanto avessi accettato di vederla, non
avrei più avuto la forza di opporre un rifiuto ai suoi desideri. Nel mio dubbio non sapevo
a quale aiuto e a quale consiglio ricorrere. Se il mio benefattore fosse stato qui, lui me
l'avrebbe detto. Mi sono ritirato, ho riletto le lettere di Iosif Alekseeviè, con la memoria
sono riandato alle conversazioni avute con lui e da tutto ho concluso che non devo
opporre un rifiuto a chi chiede, che devo stendere una mano d'aiuto a chiunque, e tanto
più a una persona così legata a me. Devo portare la mia croce. Ma se per amore della virtù
le ho perdonato, anche la mia unione con lei deve avere soltanto uno scopo spirituale. Così
ho deciso e così ho scritto a Iosif Alekseeviè. Ho detto a mia moglie che la prego di
dimenticare il passato, di perdonare ciò per cui posso essere in colpa dinanzi a lei e che io
non ho nulla da perdonarle. Per me è stata una gioia dirle questo. Che ella non sappia
quanto mi sia stato penoso rivederla. Mi sono sistemato nelle stanze superiori di questa
grande casa e provo una felice sensazione di rinnovamento interiore.»



IX

                                                                                         522
www.writingshome.com
                               Lev Nicolaevic Tolstoj – Guerra e pace




       Come sempre, anche allora l'alta società, che si trovava riunita a corte e ai grandi
balli, si suddivideva in vari circoli ognuno dei quali presentava una sua sfumatura
particolare. Il più numeroso fra questi era il circolo francese, cioè dei favorevoli all'alleanza
con Napoleone, che faceva capo al conte Rumjancov e a Caulaincourt. In questo circolo
uno dei posti più in vista, da quando ella si era stabilita a Pietroburgo col marito, era
tenuto da Hélène. Da lei si recavano i signori dell'ambasciata francese e un gran numero di
persone note per la loro intelligenza e cortesia, che appartenevano a quella corrente.

       Hélène si era trovata a Erfurt all'epoca del celebre incontro tra i due imperatori e di
là aveva recato quelle relazioni con tutte le celebrità napoleoniche d'Europa. A Erfurt
aveva avuto un magnifico successo personale. Napoleone in persona, notandola a teatro,
aveva detto: «C'est un superbe animal.» Il suo successo di donna bella ed elegante non aveva
sorpreso Pierre, perché col passare degli anni lei era diventata ancora più bella di prima.
Ma ciò che lo stupiva era il fatto che in quei due anni sua moglie fosse riuscita ad
acquistare la reputazione d'une femme charmante, aussi spirituelle que belle. Il celebre prince de
Ligne le scriveva lettere di otto pagine. Bilibin teneva in riserbo i suoi mots per dirli la
prima volta in presenza di Hélène. Essere ricevuti nel salotto della contessa Bezuchova era
considerato un diploma d'intelligenza; i giovani leggevano dei libri prima delle serate da
Hélène per parlarne poi nel suo salotto e i segretari d'ambasciata e perfino gli ambasciatori
le confidavano i segreti diplomatici, sicché Hélène era, in certo qual modo, una potenza.
Pierre, che sapeva quanto Hélène fosse stupida, a volte presenziava con una strana
sensazione di perplessità e di timore alle sue serate e ai suoi pranzi, dove si parlava di
politica, di poesia e di filosofia. A queste serate provava la stessa sensazione che,
verosimilmente, prova un prestigiatore il quale ogni volta si aspetta che da un momento
all'altro i suoi trucchi vengano scoperti. Ma, fosse perché per tenere un salotto del genere
occorre proprio la stupidità, fosse perché gli stessi ingannati traevano piacere dall'inganno
stesso, l'inganno non veniva scoperto e la reputazione di femme charmante et spirituelle si
consolidò in forma così definitiva attorno alla persona di Hélène Vasil'evna Bezuchova,
che ella poteva dire le più grosse banalità, le più emerite sciocchezze e tutti egualmente si
entusiasmavano di ogni sua parola e vi cercavano significati profondi che lei non aveva
nemmeno sospettato.

       Pierre era appunto il marito che occorreva a quella brillante donna di mondo. Era lo
stravagante distratto, il marito grand seigneur che non dava fastidio a nessuno; e non
soltanto non sciupava l'atmosfera generale d'alto tono del salotto, ma, in virtù del
contrasto che produceva con l'eleganza e il garbo della moglie, creava uno sfondo a lei

                                                                                              523
www.writingshome.com
                              Lev Nicolaevic Tolstoj – Guerra e pace


molto vantaggioso. In conseguenza del suo denso e costante occuparsi di interessi
immateriali e al suo sincero disprezzo per tutto il resto, in quegli ultimi due anni Pierre
aveva assunto, nell'ambiente di sua moglie che non lo interessava, quel tono
d'indifferenza, di noncuranza e di condiscendenza verso tutti che non si può acquisire con
l'artificio e che, chissà perché, suscita un involontario rispetto. Entrava nel salotto di sua
moglie come se fosse entrato in un teatro: conosceva tutti, con tutti si mostrava
egualmente lieto e verso tutti era egualmente indifferente. A volte s'immischiava in una
conversazione che lo interessava, e allora, senza considerare se fossero presenti o meno les
messieurs de l'ambassade, esprimeva balbettando le sue opinioni che talvolta apparivano del
tutto inadatte alla circostanza. Ma l'opinione comune sullo stravagante marito de la femme
la plus distinguée de Pétersbourg era ormai così radicata, che nessuno prendeva aux sérieux le
sue uscite.

       Fra i molti giovani che frequentavano ogni giorno il salotto della contessa, Boris
Drubeckoj, che aveva già conseguito molti successi nella sua carriera, dopo il ritorno di
Hélène da Erfurt, era diventato la persona più intima di casa Bezuchov. Hélène lo
chiamava mon page e lo trattava come un bambino. Il suo sorriso che gli rivolgeva era lo
stesso che riservava a tutti, ma a volte a Pierre riusciva sgradevole vedere quel sorriso.
Boris trattava Pierre con un rispetto particolare, dignitoso e triste. Anche questa sfumatura
di rispetto inquietava Pierre. Egli aveva così sofferto, tre anni prima, per l'offesa fattagli,
che ora si sottraeva alla possibilità stessa di un'offesa simile, anzitutto col non essere il
marito di sua moglie, e poi col non permettersi di nutrire dei sospetti.

       «No, adesso che è diventata una bas bleu, ha rinunciato per sempre ai divertimenti
di una volta,» diceva a se stesso. «Non si è mai dato l'esempio di una bas bleu che avesse
degli affari di cuore,» ripeteva a se stesso, credendo fermamente a questa regola presa
chissà da dove. Ma, strana cosa, la presenza di Boris nel salotto della moglie (ed egli vi si
trovava quasi in permanenza) produceva una sorta di effetto fisico su Pierre: gli legava le
membra, distruggeva l'inconscia spontaneità e la libertà dei suoi movimenti.

       «Che strana antipatia,» pensava Pierre; «e pensare che prima mi piaceva tanto.»

       Agli occhi del mondo Pierre era un gran signore, il marito un po' cieco e un po'
ridicolo di una donna celebre, uno stravagante intelligente che non faceva nulla, ma
nemmeno faceva del male a nessuno, un bravo e buon ragazzo. E, invece, nell'anima di
Pierre in tutto questo periodo si andava operando un complesso e difficile lavorio di
sviluppo interiore, che gli rivelava molte cose e lo portava a molti dubbi e a molte gioie
spirituali.

                                                                                           524
www.writingshome.com
                                Lev Nicolaevic Tolstoj – Guerra e pace




X



         Pierre continuava il suo diario, ed ecco che cosa vi aveva scritto in quel periodo:



24 novembre

         Mi sono alzato alle otto, ho letto le Sacre Scritture, poi sono andato nel mio ufficio
(per consiglio del suo benefattore Pierre aveva preso servizio in uno dei comitati), sono
tornato per pranzo, ho pranzato da solo (la contessa aveva molti ospiti che mi sono
antipatici), ho mangiato e bevuto moderatamente e, dopo pranzo, ho ricopiato delle carte
per i confratelli. La sera sono sceso dalla contessa e ho raccontato una buffa storiella sul
conto di B., e mi sono ricordato che non dovevo farlo quando tutti ormai già ridevano
forte.

         Vado a dormire con l'animo felice e tranquillo. Signore, aiutami a camminare sulle
Tue vie. Aiutami: 1) a vincere la collera con la dolcezza e la pazienza, 2) a vincere la
libidine con l'astinenza e la ripugnanza; 3) ad allontanarmi dalle vanità, senza tuttavia
estraniarmi: a) dagli affari di stato connessi al mio servizio, b) dalle cure familiari, c) dalle
relazioni d'amicizia, d) dagli interessi economici.



27 novembre

         Mi sono alzato tardi e, ormai sveglio, sono rimasto a lungo a letto cedendo alla
pigrizia. Dio mio! Aiutami e dammi forza perché possa camminare per le Tue strade. Ho
letto le Sacre Scritture, ma senza il dovuto sentimento. È venuto il fratello Urusov,
abbiamo parlato delle vanità del mondo. Mi ha raccontato dei nuovi progetti
dell'imperatore. Io ero già sul punto di criticarli, ma mi sono ricordato delle regole, e delle
parole del nostro benefattore secondo le quali un vero massone dev'essere attivo e deve
svolgere una diligente attività nello stato quando è richiesta la sua partecipazione e un
tranquillo spettatore di ciò a cui non è chiamato. La mia lingua è il mio nemico. Mi hanno
fatto visita i fratelli G.V. e O., e abbiamo avuto una conversazione preparatoria per
l'ammissione di un nuovo fratello. Mi hanno assegnato l'incarico di retore. Mi sento debole
e indegno. Poi il discorso è caduto sulla spiegazione delle sette colonne e gradini del

                                                                                               525
www.writingshome.com
                               Lev Nicolaevic Tolstoj – Guerra e pace


tempio. Sette scienze, sette virtù, sette vizi, sette doni dello Spirito Santo. Il fratello O. era
molto eloquente. La sera si è svolta la cerimonia dell'accettazione. La nuova sistemazione
del locale ha contribuito molto alla magnificenza dello spettacolo. È stato ammesso Boris
Drubeckoj. L'ho proposto io, ero io il retore. Uno strano sentimento mi ha agitato per tutto
il tempo in cui sono rimasto con lui nel tempio buio. Mi sono sorpreso a provare per lui un
sentimento di odio che invano mi sforzo di superare. Avrei voluto poter sinceramente
desiderare di salvarlo dal male e portarlo sulla via della verità, ma al tempo stesso i
pensieri malevoli su di lui non mi abbandonavano. Mi veniva da pensare che lui entrasse
nella confraternita col solo scopo di conoscere nuove persone, di trovar favori presso
coloro che fanno parte della nostra loggia. Però, oltre ai sospetti in questo senso, dovuti al
fatto che lui ha chiesto più di una volta se N. e S. non facevano parte della nostra loggia
(domanda alla quale non potevo rispondere), e al fatto che lui, secondo le mie
osservazioni, non è capace di provare un vero sentimento di rispetto per il nostro santo
ordine ed è troppo occupato e soddisfatto della sua personalità esteriore per desiderare un
miglioramento della sua personalità spirituale, non avevo fondamenti per dubitare di lui;
eppure mi sembrava insincero, e per tutto il tempo che sono rimasto a tu per tu con lui nel
tempio buio, mi è sembrato che lui sorridesse sprezzante alle mie parole, tanto che avrei
voluto trafiggerlo realmente con la spada che tenevo puntata contro il suo petto nudo.
Non potevo essere eloquente e non potevo nemmeno comunicare schiettamente il mio
dubbio ai fratelli e al gran maestro. Grande Architetto della natura, aiutami a trovare le
vere vie che portano fuori dal labirinto della menzogna.



       A questo punto nel diario erano saltate tre pagine; poi vi era scritto quanto segue:



       Ho avuto una lunga e istruttiva conversazione a quattr'occhi con il fratello V., che
mi ha consigliato di affidarmi al fratello A. Molte cose mi sono state rivelate, anche se non
ne sono degno. Adonai è il nome di chi ha creato il mondo. Eloim è il nome di chi governa
tutto. C'è un terzo nome, un nome che non può essere pronunciato; che ha il significato di
Tutto. Le conversazioni con il fratello V. mi fortificano, mi rinnovano e mi confermano
sulla strada della virtù. Con lui non c'è posto per il dubbio. Mi è chiara la differenza che
sussiste fra la povera dottrina delle scienze sociali e la nostra sacra dottrina, santa, che
tutto abbraccia. Le scienze umane suddividono tutto, per riuscire a comprendere uccidono
tutto. Nella sacra scienza dell'ordine tutto è uno, tutto si va conoscendo nel suo complesso
e nella vita. La trinità consiste dei tre principi delle cose: zolfo, mercurio e sale. Lo zolfo è
della qualità dell'olio e del fuoco; è in associazione con il sale, con la sua proprietà ignea vi
                                                                                              526
www.writingshome.com
                               Lev Nicolaevic Tolstoj – Guerra e pace


eccita la sete, mediante la quale attira il mercurio, lo afferra, lo trattiene e insieme con esso
dà luogo ai vari corpi. Il mercurio è una liquida, volatile essenza spirituale: Cristo, lo
Spirito Santo, Lui.



3 dicembre

       Mi sono svegliato tardi, ho letto le Sacre Scritture ma sono rimasto insensibile. Poi
sono uscito e ho passeggiato nel salone. Volevo meditare e invece l'immaginazione mi
rappresentava un fatto accaduto quattro anni fa. Incontratomi a Mosca dopo il duello, il
signor Dolochov mi disse che sperava che adesso godessi d'una piena tranquillità
spirituale, nonostante l'assenza di mia moglie. Allora non risposi nulla. Adesso ho
ricordato tutti i particolari di quell'incontro e in cuor mio ho detto a Dolochov le parole
più astiose, le risposte più pungenti. Sono tornato in me e ho abbandonato questo pensiero
soltanto quando mi sono reso conto d'essere in preda a un accesso di rabbia: ma di questo
non mi sono abbastanza pentito. Dopo è venuto Boris Drubeckoj, e si è messo a
raccontarmi varie cose; sin dal suo arrivo sono stato scontento della sua visita e gli ho
detto qualcosa di ostile. Lui mi ha replicato. Allora sono scattato e gli ho detto molte cose
spiacevoli e perfino grossolane. Lui ha taciuto e io mi sono ripreso soltanto quando era
ormai troppo tardi. Dio mio, non sono proprio capace di trattare con lui. Ne è causa il mio
amor proprio. Io mi metto al di sopra di lui e perciò divento molto peggiore di lui, perché
lui è indulgente verso le mie sgarberie, mentre invece io nutro per lui un sentimento di
disprezzo. Dio mio, concedimi di veder meglio la mia infamia quando sono in sua
presenza e di agire in modo che sia utile anche per lui. Dopo pranzo mi sono
addormentato, e mentre dormivo ho sentito distintamente una voce che mi diceva
nell'orecchio sinistro: «È il tuo giorno.»

       Ho sognato che camminavo nell'oscurità, e a un tratto ero attorniato da cani, ma io
procedevo senza paura; all'improvviso, un piccolo cane mi ha addentato al polpaccio
sinistro senza lasciarmi. Io l'ho stretto alla gola con le mani. L'avevo appena staccato che
un altro cane più grosso mi ha azzannato. Ho cominciato a sollevarlo e, quanto più lo
sollevavo, tanto più esso diventava grosso e pesante. Improvvisamente è arrivato il fratello
A. e, presomi sotto il braccio, mi ha condotto con sé verso un edificio per accedere al quale
bisogna passare su una stretta tavola. Io vi ho messo un piede e la tavola si è spostata ed è
caduta, mentre io cercavo di aggrapparmi ad una palizzata alla quale arrivavo a stento con
le mani. Dopo grandi sforzi sono riuscito a tirar su il mio corpo in modo che sono restato
con le gambe penzoloni da una parte e il tronco dall'altra. Mi sono voltato a guardare e ho
visto che il fratello A. stava in piedi sulla palizzata e mi indicava un grande viale che
                                                                                             527
www.writingshome.com
                               Lev Nicolaevic Tolstoj – Guerra e pace


portava a un giardino e che nel giardino c'era un edificio grande e splendente. Allora mi
sono svegliato. Signore, Sommo Architetto della natura, aiutami a staccare da me i cani - le
mie passioni - e l'ultima di esse, che riunisce in sé le forze di tutte le precedenti, e aiutami a
entrare in quel tempio della virtù la cui visione ho raggiunto nel mio sogno.



7 dicembre

       Ho sognato che Iosif Alekseeviè era in casa mia; io ne ero molto lieto e desideravo
offrirgli ogni cosa. Era come se stessi cianciando senza posa con degli estranei e, a un
tratto, mi ricordassi che questo non poteva piacergli e desiderassi avvicinarmi a lui e
abbracciarlo. Ma mi ero appena avvicinato, quando vedevo che la sua faccia si era
trasformata, era diventata giovane, e lui mi diceva qualcosa della dottrina dell'ordine, ma
così piano che non riuscivo a udire. Poi è stato come se fossimo usciti tutti dalla stanza e, a
questo punto, succedeva qualcosa di complicato. Eravamo seduti o sdraiati sul pavimento.
Lui mi diceva qualcosa. A me era venuta voglia di mostrargli la mia sensibilità e, senza
ascoltarlo, ho cominciato ad immaginarmi lo stato in cui si trovava la mia personalità
interiore e la grazia di Dio che mi aveva illuminato. Mi erano venute le lacrime agli occhi
ed ero contento che lui se ne accorgesse. Ma lui mi ha guardato con dispetto ed è balzato
in piedi, troncando la sua conversazione. Io sono rimasto intimidito e gli ho domandato se
quanto aveva detto non si riferisse a me. Lui non ha risposto nulla; ha assunto un aspetto
benevolo e poi all'improvviso ci siamo trovati nella mia camera dove c'è un letto
matrimoniale. Lui si è sdraiato sulla sponda ed era come se io bruciassi dal desiderio di
fargli delle carezze e di sdraiarmi lì insieme a lui. Lui mi domandava: «Ditemi la verità,
qual è la vostra passione principale? La conoscete? Io penso che voi la conosciate già.»
Questa domanda mi imbarazzava e rispondevo che la mia passione principale è la
pigrizia. Lui scuoteva la testa incredulo. Allora, turbandomi ancora di più, gli ho risposto
che, sebbene in conformità al suo consiglio convivessi con mia moglie, non convivevo però
come marito. Lui ha replicato che non si deve privare una moglie delle carezze, mi ha fatto
capire che in questo consisteva il mio dovere, ma io ho risposto che me ne vergognavo;
poi, all'improvviso, tutto è scomparso. Io mi sono svegliato e fra i miei pensieri ho colto un
passo della Sacra Scrittura: «La vita era la luce degli uomini, e la luce splende fra le tenebre
e le tenebre non l'hanno accolta.» La faccia di Iosif Alekseeviè appariva giovanile e
luminosa. Oggi ho ricevuto una lettera del benefattore in cui mi scrive dei doveri del
matrimonio.




                                                                                              528
www.writingshome.com
                              Lev Nicolaevic Tolstoj – Guerra e pace


9 dicembre

      Ho fatto un sogno dal quale mi sono svegliato con il cuore trepidante. Mi sembrava
di essere a Mosca, in casa mia, nella grande stanza dei divani, e che dal salotto usciva Iosif
Alekseeviè. Come avessi capito subito che in lui si era già compiuto il processo di
rigenerazione, mi sono precipitato incontro a lui. L'ho baciato, gli ho baciato anche le
mani, e lui ha detto: «Hai notato che ho un altro viso?» Io l'ho guardato, continuando a
tenerlo abbracciato e ho visto che aveva un viso giovane, ma la testa era calva e i
lineamenti erano affatto diversi. E allora gli ho detto: «Vi avrei riconosciuto lo stesso,
anche incontrandovi per caso», e intanto pensavo: «Ho detto la verità?» E, a un tratto, l'ho
visto giacere come un cadavere; poi, lentamente, è ritornato in sé ed è entrato con me nel
grande studio reggendo in mano un grande libro manoscritto, in carta reale. Ho aperto il
libro e tutte le pagine apparivano adorne di disegni meravigliosi. Ed era come se io sapessi
che quelle illustrazioni rappresentavano le vicende amorose dell'anima e del suo amato. E
nelle pagine vedevo la meravigliosa figura di una fanciulla con l'abito trasparente e il
corpo diafano che volava verso le nubi. Ed era come se sapessi che quella fanciulla non era
altro che l'immagine del Cantico dei Cantici. E, guardando quei disegni, sapevo di fare
male, ma non potevo distaccarmene. Signore, aiutami! Dio mio, se questo Tuo
abbandonarmi è opera Tua, sia fatta la Tua volontà; ma se sono stato io a causarlo,
insegnami che cosa fare. Se tu mi abbandonerai del tutto, io perirò per la mia
depravazione.



XI



      La situazione economica dei Rostov non si era assestata nei due anni trascorsi in
campagna

      Sebbene Nikolaj, attenendosi con fermezza al suo proposito, continuasse a prestare
il suo oscuro servizio in uno sperduto reggimento, spendendo relativamente poco denaro,
il tenore di vita a Otradnoe era tale (soprattutto per il modo in cui Miten'ka mandava
avanti l'amministrazione), che i debiti aumentavano ogni anno senza che si riuscisse a
porvi un freno. L'unico rimedio che, evidentemente, si presentava al vecchio conte era
quello di trovare un impiego. Egli si recò dunque a Pietroburgo a cercarvi un posto e al
tempo stesso, come egli diceva, per dare un'ultima volta un po' di svago alle ragazze.



                                                                                          529
www.writingshome.com
                              Lev Nicolaevic Tolstoj – Guerra e pace


      Poco dopo l'arrivo dei Rostov a Pietroburgo, Berg chiese la mano di Vera e la
domanda fu accettata.

      Sebbene a Mosca i Rostov appartenessero all'alta nobiltà, senza saperlo nemmeno
loro e senza pensare a quale ceto appartenessero, a Pietroburgo la società dai quali erano
circondati era mista e indefinibile. A Pietroburgo essi erano dei provinciali, al cui livello
non si abbassavano quelle stesse persone che a Mosca i Rostov qualche volta avevano
addirittura mantenuto, senza domandarsi a quale società appartenessero.

      A Pietroburgo i Rostov conducevano la stessa vita generosa e ospitale di Mosca, e
alle loro cene si incontravano le più svariate persone: conoscenti di Otradnoe, vecchi
proprietari terrieri di modesta condizione con le loro figliuole, la Peronskaja, damigella di
corte, Pierre Bezuchov e il figlio del direttore delle poste del distretto, che era impiegato a
Pietroburgo. Gli uomini che ben presto erano diventati assidui di casa Rostov erano Boris,
Pierre, che il vecchio conte aveva incontrato per strada e trascinato a casa sua, e Berg, il
quale passava giornate intere da loro e dimostrava alla maggiore delle contessine, Vera,
l'attenzione che può dimostrare soltanto un giovane intenzionato di rivolgere una
domanda di matrimonio.

      Non per nulla Berg aveva mostrato a tutti il braccio destro ferito e senza alcuna
necessità teneva la spada con la sinistra. Aveva raccontato a tutti l'episodio, senza
stancarsi e con tanta gravità, che tutti avevano creduto nell'utilità e nell'importanza di
quell'azione ed egli aveva ottenuto, per Austerlitz, due ricompense.

      Anche nella campagna di Finlandia era riuscito a farsi onore. Aveva raccolto la
scheggia di una granata che aveva ucciso un aiutante di campo di fianco al generalissimo,
e aveva portato questo frammento al suo comandante. Né più né meno come dopo
Austerlitz, aveva poi indugiato a raccontare diffusamente a tutti questo nuovo
avvenimento, che tutti, anche questa volta, avevano creduto che quella fosse una cosa da
farsi, e Berg aveva ricevuto due ricompense anche per la campagna di guerra di Finlandia.
Nel 1809 egli era capitano della Guardia, insignito di numerose decorazioni e ricopriva a
Pietroburgo dei posti particolarmente vantaggiosi.

      Sebbene alcuni spiriti indipendenti sorridessero quando si parlava loro delle qualità
di Berg, non si poteva non convenire che egli fosse un ottimo e valoroso ufficiale, ben visto
dai superiori, un giovane dabbene con una brillante carriera davanti a sé e perfino una
solida posizione nella buona società.

      Quattro anni prima, incontratosi nel parterre di un teatro di Mosca con un suo
camerata tedesco, Berg gli aveva indicato Vera Rostova e in tedesco gli aveva detto: «Das
                                                                                           530
www.writingshome.com
                                  Lev Nicolaevic Tolstoj – Guerra e pace


soll mein Weib werden.» Da quel momento aveva deciso di sposarla. Adesso, a Pietroburgo,
considerata la posizione dei Rostov e la propria, aveva stabilito che il momento era venuto
e aveva fatto la sua richiesta.

       Da principio la richiesta di Berg era stata accolta con una perplessità per lui poco
lusinghiera. Era parso strano che il figlio di un oscuro nobiluccio della Livonia chiedesse la
mano di una contessina Rostova; ma il tratto precipuo del carattere di Berg consisteva in
un così ingenuo e bonario egoismo che anche i Rostov, senza quasi accorgersene,
pensavano che il partito dovesse essere vantaggioso, giacché lui stesso era fermamente
convinto che fosse buono, anzi, addirittura ottimo. Per di più il patrimonio dei Rostov era
molto dissestato, cosa che il pretendente non poteva ignorare; soprattutto Vera aveva già
ventiquattro anni, andava a tutti i ricevimenti e a tutti i balli, e sebbene fosse
indubbiamente bella e giudiziosa, nessuno aveva mai chiesto la sua mano. Quindi fu dato
il consenso.

       «Ecco, vedete,» diceva Berg al suo camerata, che chiamava amico solo perché
sapeva che tutti hanno degli amici. «Ecco, vedete, io ho calcolato ogni cosa: non mi
sposerei se non avessi pensato a tutto e se questo non fosse stato opportuno da ogni punto
di vista. Adesso, però, mio padre e mia madre hanno l'esistenza assicurata, ho procurato
loro quelle terre in affitto nelle provincie del Baltico, e io potrò vivere a Pietroburgo grazie
al mio stipendio, al suo patrimonio e alla puntualità che mi è propria. Potrò vivere bene.
Non mi sposo per i soldi, non lo ritengo dignitoso, ma bisogna che la moglie metta del suo,
così pure il marito. Io ho la carriera, lei ha le sue relazioni e un po' di mezzi. E questo ai
nostri tempi significa pure qualcosa, non è così? Ma, soprattutto, lei è una bellissima
fanciulla, è una ragazza per bene, mi ama...»

       Berg arrossì ed ebbe un sorriso.

       «E anch'io l'amo, perché ha un'indole giudiziosa ed è molto buona. Sua sorella
appartiene alla stessa famiglia, eppure è tutt'altra cosa: ha un carattere spiacevole, e non
ha la sua intelligenza... e poi ha un sorriso, che, sapete... non mi va, insomma: mentre la
mia fidanzata... Bisogna che veniate da noi...» continuò Berg; e avrebbe voluto dire «a
pranzo», ma ci ripensò e disse «a prendere il tè.» Poi, con un rapido scatto della lingua
emise un piccolo anello di fumo che simboleggiava alla perfezione i suoi sogni di felicità.

       Dopo il primo senso di perplessità suscitato nei genitori dalla domanda di
matrimonio di Berg, dai Rostov prevalsero la festosità e la gioia consuete in questi casi; ma
questa gioia non era sincera, bensì tutta esteriore. Nei sentimenti dei genitori verso quelle
nozze si poteva notare un senso di imbarazzo e di vergogna. Sembrava che ora si

                                                                                            531
www.writingshome.com
                              Lev Nicolaevic Tolstoj – Guerra e pace


vergognassero di non aver coltivato dei sentimenti di particolare tenerezza nei confronti di
quella figliola, e di levarsela così volentieri di torno. Più di tutti appariva confuso il
vecchio conte. Probabilmente non avrebbe saputo dare un nome a quanto era la causa del
suo turbamento, ma questa causa era la situazione economica della famiglia. Egli non
aveva la minima idea di che cosa possedesse, di quanti debiti avesse e di quanto sarebbe
stato in grado di dare come dote a Vera. Quando erano nate le due figlie, a ciascuna erano
state assegnate circa trecento anime di dote; ma uno di quei due possedimenti era già stato
venduto, mentre l'altro era così carico di ipoteche che si sarebbe dovuto venderlo; sicché
era impossibile assegnare in dote quella proprietà. Ma anche i denari mancavano.

      Berg e Vera erano già fidanzati da più di un mese. Mancavano ormai poche
settimane alle nozze e il conte non aveva ancora risolto fra sé il problema della dote e non
ne parlava nemmeno con la moglie. Ora il conte pensava di assegnare a Vera la tenuta di
Rjazan'; ora di vendere un bosco, ora di prendere denaro in prestito dietro cambiali.
Qualche giorno prima delle nozze, una mattina presto, Berg entrò nello studio del conte e,
con un affabile sorriso, domandò al futuro suocero di dirgli che cosa avrebbe avuto in dote
la contessina Vera. A questa domanda, che da un pezzo presentiva, il conte si confuse a tal
punto che, senza riflettere, disse la prima cosa che gli venne in mente.

      «Ho piacere che tu te ne sia dato pensiero; ho piacere, sarai contento...»

      E, battendogli una mano sulla spalla, si alzò con l'intenzione di troncare la
conversazione. Ma Berg, sempre con un sorriso affabile, spiegò che se lui non avesse
saputo con certezza quanto avrebbe ricevuto Vera e non avesse avuto in anticipo almeno
una parte di quanto le era stato assegnato, si sarebbe visto costretto a rinunciare.

      «Perché vedete, conte, se io mi permettessi di sposarmi senza esser certo di avere i
mezzi per mantenere mia moglie, agirei in modo davvero biasimevole...»

      A conclusione del discorso il conte, volendo essere magnanimo e per evitare di
venir sottoposto a nuove richieste, rispose che gli avrebbe dato una cambiale per
ottantamila rubli. Berg allora sorrise con dolcezza, baciò il conte su una spalla e disse che
gli era molto riconoscente, ma che non poteva assolutamente far fronte alle sue nuove
condizioni di vita senza aver ricevuto trentamila rubli in contanti.

      «Almeno ventimila, conte,» soggiunse, «e in tal caso la cambiale sarà soltanto di
sessantamila.»




                                                                                         532
www.writingshome.com
                               Lev Nicolaevic Tolstoj – Guerra e pace


       «Sì, sì, va bene,» disse il conte mangiandosi le unghie, «solo, c'è un solo punto, caro:
ventimila te li darò in contanti, ma la cambiale sarà lo stesso di ottantamila rubli. Suvvia,
dammi un bacio, ora.»



XII



       Nataša aveva sedici anni ed era ormai il 1809: quell'anno al quale, contando sulle
dita insieme a Boris dopo che si erano baciati, erano arrivati quattro anni prima.

       Da allora non aveva più visto Boris. Quando il discorso cadeva su di lui, di fronte a
Sonja e alla madre ella diceva senza sottintesi, come di una cosa scontata, che tutto quanto
era accaduto una volta era una bambinata della quale non valeva la pena di parlare e che
da tempo aveva dimenticato. Ma nell'intimo della sua anima era tormentata da un dubbio:
non sapeva se l'impegno con Boris fosse stato uno scherzo oppure una promessa
importante alla quale doveva sentirsi legata.

       Da quando, nel 1805, Boris aveva lasciato Mosca arruolandosi nell'esercito, non
aveva più visto i Rostov. Era stato varie volte a Mosca, era passato nelle vicinanze di
Otradnoe, ma non si era mai recato in casa Rostov. Nataša talvolta era indotta a pensare
che lui non volesse vederla, e queste supposizioni le venivano confermate dal tono mesto
col quale gli anziani parlavano di lui.

       «Al giorno d'oggi nessuno si ricorda dei vecchi amici,» diceva la contessa ogni volta
che si nominava Boris.

       Anche Anna Michajlovna, che negli ultimi tempi frequentava meno assiduamente i
Rostov, si mostrava anch'essa piuttosto sostenuta, ogni volta si diffondeva a parlare in
termini entusiastici delle qualità di suo figlio e della brillante carriera che stava facendo.

       Quando i Rostov andarono a Pietroburgo, Boris fece loro una visita. Andò da loro
non senza una certa emozione. Il ricordo di Nataša era il più poetico ricordo della sua vita.
Ma al tempo stesso ci andò con la ferma intenzione di far comprendere sia a lei, sia ai suoi
genitori, che l'amicizia d'infanzia fra lui e Nataša non doveva significare un impegno, né
per lei, né per lui. Boris godeva di una brillante posizione in società grazie all'intimità con
la contessa Bezuchova; una brillante posizione in servizio grazie alla protezione di un
personaggio altolocato del quale godeva la piena fiducia, e aveva nascenti progetti di
matrimonio con una delle più ricche ragazze da marito di Pietroburgo: progetti che
                                                                                             533
www.writingshome.com
                                  Lev Nicolaevic Tolstoj – Guerra e pace


avevano ottime probabilità di realizzarsi. Quando entrò nel salotto dei Rostov, Nataša era
in camera sua. Ella, saputo del suo arrivo, si fece tutta rossa e quasi corse nel salone,
raggiante d'un sorriso più che affettuoso.

          Boris ricordava la Nataša con i vestiti corti, i neri occhi scintillanti sotto i riccioli e
quello sfrenato riso infantile, che aveva conosciuto quattro anni prima; perciò, quando
entrò nel salone una Nataša del tutto diversa, rimase confuso e la sua faccia espresse un
estatico stupore. Quell'espressione rese felice Nataša.

          «Allora, non la riconosci più la tua piccola amica, la birichina di una volta?» chiese
la contessa.

          Boris baciò la mano di Nataša e disse che era sorpreso dal cambiamento avvenuto
in lei.

          «Come siete diventata bella!»

          «Eccome!» risposero gli occhi ridenti di Nataša.

          «E papà vi pare invecchiato?» domandò lei.

          Poi Nataša sedette e, senza unirsi alla conversazione di Boris con la contessa, prese
a esaminare in silenzio, fin nei minimi particolari, il suo fidanzato degli anni infantili.
Boris sentiva su di sé il peso di quello sguardo insistente e affettuoso, e ogni tanto le
lanciava una rapida occhiata.

          L'uniforme, gli speroni, la cravatta, la pettinatura di Boris: tutto era all'ultima moda
e comme il faut. Nataša se ne accorse subito. Egli sedeva un po' di sbieco sulla poltrona
vicino alla contessa; aggiustandosi con la mano destra il guanto candido e attillato che
aveva nella sinistra, con un particolare e raffinato serrare delle labbra raccontava dei
divertimenti del gran mondo di Pietroburgo, e con dolce ironia ricordava i tempi lontani
di Mosca e i conoscenti moscoviti. Non per caso, come Nataša avvertì, nel parlare dell'alta
aristocrazia egli menzionò il ballo di un ambasciatore dove era stato, e gli invitati di NN. e
di SS.

          Nataša rimase per tutto il tempo seduta in silenzio, guardandolo di sottecchi. E
quello sguardo inquietava e turbava Boris in misura crescente. Si voltava a guardarla
sempre più spesso, e s'interrompeva nel raccontare. Non restò più di dieci minuti, poi,
levatosi in piedi, si congedò. Lo fissavano sempre gli stessi occhi curiosi, provocanti e un
po' beffardi. Dopo la sua prima visita Boris si disse che per lui Nataša non era meno
attraente di un tempo, ma che non doveva abbandonarsi a quel sentimento, giacché un
                                                                                                 534
www.writingshome.com
                               Lev Nicolaevic Tolstoj – Guerra e pace


matrimonio con lei, una fanciulla quasi senza dote, sarebbe stata la fine della sua carriera,
mentre riprendere le relazioni d'un tempo senza avere come scopo il matrimonio sarebbe
stata una azione ignobile. Egli decise di evitare ogni incontro con Nataša, ma nonostante
questa decisione pochi giorni dopo tornò dai Rostov; anzi, prese ad andare sempre più
spesso in casa loro e a trascorrervi giornate intere. Pensava di dovere assolutamente
arrivare a una spiegazione con Nataša, di doverle dire che il passato andava dimenticato,
che, nonostante tutto... lei non poteva essere sua moglie, che lui non aveva un patrimonio
e che pertanto mai gli avrebbero concesso di sposarla. Ma non gli riusciva mai di arrivare a
questo passo e la cosa per lui era imbarazzante. Ogni giorno s'invischiava sempre di più.
Secondo le osservazioni della madre e di Sonja, Nataša sembrava ancora innamorata di
Boris. Gli cantava le sue canzoni preferite, gli mostrava il suo album e lo induceva a
scrivervi e non gli permetteva di parlare del passato, facendogli intendere come fosse bello
il presente. E ogni giorno egli usciva da casa Rostov come avvolto in una nebbia, senza
esser riuscito a dire ciò che doveva, senza saper nemmeno lui che cosa avesse fatto e
perché si fosse recato in quella casa, senza riuscire a immaginare come tutto sarebbe finito.
Aveva cessato di andare da Hélène, ogni giorno riceveva da lei dei biglietti di rimprovero
ma seguitava a trascorrere intere giornate dai Rostov.



XIII



       Una sera, mentre la vecchia contessa, sospirando e tossicchiando, in cuffia e camicia
da notte, senza i boccoli posticci e con un misero ciuffo di capelli che le spuntava dalla
bianca cuffia di calicò, faceva sullo scendiletto le genuflessioni della sua preghiera serale,
la porta cigolò e nella stanza entrò di corsa Nataša con le pantofole infilate sui piedi nudi,
anch'essa in camicia da notte e coi diavolini nei capelli. La contessa si voltò e aggrottò la
fronte. Stava terminando di leggere la sua ultima preghiera. «E se questo giaciglio stesse
per diventare la mia bara?» La sua meditazione religiosa era stata distrutta. Nataša, rossa,
eccitata, accorgendosi che sua madre stava pregando, aveva arrestato di colpo l'impeto
della sua corsa, rannicchiandosi su se stessa e mostrando involontariamente la lingua in
una sorta di minaccia rivolta a se stessa. Notando che la madre continuava a pregare, ella
corse in punta di piedi verso il letto, strisciò lestamente un piedino contro l'altro, si levò le
pantofole e saltò su quel giaciglio che la contessa temeva potesse diventare la sua bara. Il
letto era alto, con i piumini e cinque guanciali di grandezza decrescente. Nataša saltò su,
affondò nel piumino, si volse verso la parete e cominciò ad agitarsi sotto la coperta,
accomodandosi, sollevando le ginocchia              fino al mento, scalciando e ridendo
                                                                                             535
www.writingshome.com
                               Lev Nicolaevic Tolstoj – Guerra e pace


sommessamente, ora coprendosi fino al capo, ora sbirciando sua madre. La contessa
terminò la preghiera, poi si avvicinò al letto con espressione severa, ma vedendo che
Nataša si era tirata le coperte fin sopra la testa, sorrise del suo sorriso debole e buono.

       «Ma, ma, ma...» disse la madre.

       «Mamma, possiamo parlare, sì?» chiese Nataša. «Via, per una volta sola, proprio in
confidenza; ancora una volta e poi basta.»

       Cinse con le braccia il collo della madre e la baciò sotto il mento. Nel suo
comportamento Nataša mostrava una certa rudezza esteriore, ma era così sensibile e
garbata che, in qualunque modo abbracciasse sua madre, sapeva sempre farlo in modo da
non cagionarle né dolore, né fastidio, né impaccio.

       «Be', che cosa c'è oggi?» domandò la contessa, accomodandosi sui guanciali e
aspettando che Nataša, dopo aver fatto due giravolte su se stessa, si sdraiasse accanto a lei
sotto la medesima coperta, sporgendo le braccia fuori e assumendo un'aria seria.

       Queste visite notturne di Nataša, che avvenivano prima che il conte tornasse dal
club, erano uno dei piaceri prediletti dalla madre e dalla figlia.

       «Allora, cosa c'è oggi? Io, piuttosto, volevo dirti...»

       Nataša coprì con la mano la bocca della madre.

       «Di Boris... lo so,» disse seria, «per questo sono venuta. Non mi dite nulla, lo so. No,
parlate!» Tolse la mano. «Ditemi, mamma: è simpatico?»

       «Nataša, tu hai sedici anni; alla tua età io ero già sposata. Tu mi chiedi se Boris è
simpatico. È molto simpatico e io gli voglio bene come a un figlio, ma tu che intenzioni
hai? Che cosa hai in mente? Gli hai fatto girare la testa, questo lo vedo...»

       E la contessa, nel dire queste parole, si volse a guardare la figlia. Nataša era sdraiata
e guardava immobile, fisso davanti a sé, una delle sfingi di mogano intagliate agli angoli
del letto, cosicché la contessa vedeva soltanto il suo profilo. Ma quel profilo colpì la
contessa per la sua espressione grave e concentrata.

       Nataša ascoltava e rifletteva.

       «Ebbene, che importa?» disse.

       «Tu gli hai fatto gitare la testa. Ma perché? Io ti chiedo: che cosa vuoi da lui? Sai
benissimo che non puoi sposarlo.»
                                                                                              536
www.writingshome.com
                               Lev Nicolaevic Tolstoj – Guerra e pace


       «Perché?» disse Nataša, senza cambiare posizione.

       «Perché lui è giovane, perché è povero, perché è un parente... infine perché non ne
sei innamorata.»

       «E come lo sapete?»

       «Lo so. Così non va, mia cara.»

       «E se io volessi...» disse Nataša.

       «Smettila di dire sciocchezze,» interruppe la contessa.

       «E se io volessi...»

       «Nataša, sto parlando seriamente...»

       Nataša non la lasciò dire, tirò a sé la grande mano della contessa e la baciò sul
dorso, poi sul palmo, poi la voltò di nuovo e prese a baciarla sulla nocca di un dito, poi
sulla falange poi di nuovo sulla nocca, ripetendo in un bisbiglio: «Gennaio, febbraio,
marzo, aprile, maggio...»

       «Parlate, mamma, perché state zitta? Parlate!» disse poi, volgendosi verso la madre,
che stava osservando la figlia con uno sguardo colmo di tenerezza, e in questa
contemplazione sembrava aver dimenticato tutto ciò che voleva dire.

       «È una cosa sconveniente, tesoro mio. Non tutti possono comprendere il legame che
c'è tra voi fin dall'infanzia; vedere lui in tanta intimità con te può nuocerti agli occhi degli
altri giovani che vengono da noi, ma soprattutto fa soffrire inutilmente Boris. Lui forse si
era trovato un partito che gli si addiceva, una ragazza ricca; e adesso, invece, ha perso il
cervello.»

       «Ha perso il cervello?» ripeté Nataša.

       «Ti racconterò di me. Avevo un cousin...»

       «Lo so: Kirila Matveiè; ma è un vecchio, no?»

       «Non è sempre stato vecchio. In ogni caso, ascoltami, Nataša: parlerò io con Boris.
Non deve venire così spesso...»

       «Perché non deve, se ne ha voglia?»

       «Perché so che tutto questo finirà in nulla.»

                                                                                            537
www.writingshome.com
                               Lev Nicolaevic Tolstoj – Guerra e pace


       «Come fate voi a saperlo? No, mamma, non gli parlate. Che stupidaggini!» disse
Nataša col tono di una persona alla quale vogliono togliere un bene di sua proprietà.
«D'accordo, non lo sposerò; ma che venga pure, se lui si diverte; e poi mi diverto anch'io.»
Nataša sorrise e guardò la madre. «Non per sposarlo, ma così,» ripeté.

       «Come sarebbe a dire, mia cara?»

       «Sì, così. Forse non è proprio necessario che mi sposi; invece... così.»

       «Così, così,» ripeté la contessa e, sussultando in tutto il corpo, scoppiò in una buona
e inattesa risata senile.

       «Smettetela di ridere, smettetela,» prese a gridare Nataša, «scuotete tutto il letto. È
incredibile come mi somigliate, siete sempre pronta a ridere come me... Aspettate...»
Afferrò tutt'e due le mani della contessa, baciò la nocca del mignolo: «Giugno,» poi
continuò a baciare, «luglio, agosto,» sull'altra mano. «Mamma, ma lui è proprio tanto
innamorato? Che ne dite, voi? Di voi erano innamorati in questo modo? E poi è così
simpatico, così simpatico! Solo che non è proprio di mio gusto; è lungo lungo, come
l'orologio della sala da pranzo... Non capite? Così lungo, sapete, grigio, chiaro...»

       «Ma che cosa stai inventando?» esclamò la contessa.

       «Come fate a non capire?» continuò Nataša. «Nikolen'ka avrebbe capito... Bezuchov
invece è blu, blu scuro con del rosso; e poi è quadrato.»

       «Anche con lui fai la civetta,» osservò ridendo la contessa.

       «No, lui è un massone, l'ho saputo. È bravo, blu con del rosso: come posso
spiegarvelo...»

       «Contessa, tesoro,» si udì la voce del conte dietro la porta. «Non dormi?»

       Nataša balzò giù dal letto a piedi nudi, afferrò le pantofole e scappò nella sua
camera.

       Per un pezzo non riuscì a dormire. Continuava a pensare che nessuno riusciva
assolutamente a capire tutto quello che capiva lei e che c'era dentro di lei.

       «Sonja?» pensava, guardando la gattina che dormiva raggomitolata con la sua
enorme treccia. «Macché! Lei è una virtuosa. È innamorata di Nikolen'ka e non vuol
ascoltare altro. La mamma nemmeno, non capisce. È straordinario come sono intelligente e
come... lei è carina,» continuò parlando di sé in terza persona e immaginando che a dir

                                                                                          538
www.writingshome.com
                               Lev Nicolaevic Tolstoj – Guerra e pace


questo di lei fosse un uomo molto intelligente, il più intelligente e il più bravo di tutti.
«Tutto, in lei c'è tutto,» continuava quest'uomo, «intelligente in modo straordinario,
simpatica; e poi bella, eccezionalmente             bella, svelta, sa   nuotare e cavalcare
magnificamente. E quella sua voce! Una voce meravigliosa, veramente meravigliosa!»
Cantò la sua frase musicale preferita di un'opera di Cherubini, si buttò sul letto, prese a
ridere al gioioso pensiero che adesso si sarebbe addormentata, gridò a Dunjaša di
spegnere la candela: e Dunjaša non aveva fatto ancora in tempo a uscire dalla stanza che
Nataša era già passata in un mondo diverso, ancora più felice: il mondo dei sogni, dove
tutto era facile e magnifico come nella realtà, ma ancora più bello, perché era diverso.



       L'indomani la contessa, chiamato Boris in disparte, gli parlò; e da quel giorno egli
smise di frequentare casa Rostov.



XIV



       Il 31 dicembre, alla vigilia del nuovo anno 1810, per le réveillon fu offerto un ballo da
un rappresentante dell'alta aristocrazia dei tempi di Caterina. Al ballo dovevano
intervenire il corpo diplomatico e l'imperatore.

       Il famoso palazzo di quel patrizio sul Lungoneva Anglijskaja risplendeva di
innumerevoli luci. Vicino alla scalinata illuminata e coperta da una passatoia rossa,
sostava la polizia, e non semplicemente gendarmi, ma il capo della polizia in persona, con
decine di suoi ufficiali. Le carrozze si allontanavano, altre giungevano senza posa con
lacchè in livrea rossa e altri con cappelli piumati. Dalle carrozze scendevano uomini in
uniforme, adorni di nastrini e decorazioni; signore in abiti di raso adorni d'ermellino
posavano guardinghe il piede sui predellini che venivano abbassati con rumore, poi
incedevano rapide e silenziose sul tappeto dell'ingresso.

       Quasi all'arrivo di ogni carrozza, fra la folla correva un brusio e si levavano i
berretti.

       «È sua maestà?... No, è il ministro... è il principe... è l'ambasciatore... Non vedi le
piume?...» si diceva in mezzo alla folla. Un uomo tra la gente, vestito meglio degli altri
sembrava conoscere tutti e designava per nome i più importanti dignitari dell'epoca.


                                                                                            539
www.writingshome.com
                                  Lev Nicolaevic Tolstoj – Guerra e pace


       Già un terzo degli ospiti era giunto al ballo, e dai Rostov, che a quel ballo dovevano
prender parte, ancora si svolgevano i frettolosi preparativi della toilette.

       In casa Rostov c'erano stati molti discorsi e molti preparativi per quel ballo; e molta
paura di non ricevere l'invito, di non avere pronti gli abiti, che non si potesse sistemare
ogni cosa come si doveva.

       Insieme coi Rostov si sarebbe recata al ballo anche Mar'ja Ignat'evna Peronskaja,
amica e parente della contessa: una magra e gialla damigella della vecchia corte che faceva
da guida ai provinciali Rostov nell'alta società di Pietroburgo.

       Alle dieci di sera i Rostov sarebbero passati a prendere la damigella al Giardino di
Tauride, ma mancavano cinque minuti alle dieci, e le signorine non erano ancora vestite.

       Per Nataša questo era il primo grande ballo della sua vita. Si era alzata alle otto del
mattino e, per tutta la giornata, era stata in preda a un'ansia febbrile e una grande attività.
Fin dal mattino tutte le sue energie si erano concentrate su un unico scopo: lei, la mamma,
Sonja, dovevano essere vestite il meglio possibile. Sonja e la contessa le si erano affidate
interamente. La contessa avrebbe indossato un abito di velluto massacat; lei e Sonja degli
abiti di tulle bianco con sottogonne di seta rosa e roselline al corsage. I capelli dovevano
essere acconciati à la grecque.

       L'essenziale era già stato fatto: gambe, braccia, collo, orecchie erano già state lavate,
profumate e incipriate con la cura speciale che si mette in tali cose in vista di un ballo;
avevano già infilato le calze di seta à jour e le scarpine di raso bianco con i fiocchetti; le
acconciature erano già quasi ultimate. Sonja stava finendo di vestirsi, ed anche la contessa;
ma Nataša, che si era data da fare per tutti, era ancora indietro. Sedeva davanti allo
specchio con il peignoir gettato sulle piccole spalle magre. Sonja, già vestita, stava ritta in
mezzo alla camera, e premendo col piccolo dito fino a farsi male appuntava l'ultimo nastro
che strideva sotto la spilla.

       «No, Sonja, non così,» esclamò Nataša, volgendo il capo mentre glielo stavano
acconciando e afferrandosi con le mani i capelli trattenuti dalla cameriera che non aveva
fatto in tempo a lasciarli. «Così quel nastro non va, vieni qui.»

       Sonja venne ad accoccolarlesi accanto. Nataša le appuntò il nastro in modo diverso.

       «Scusate, signorina, ma a questo modo non posso far niente,» disse la cameriera che
reggeva i capelli di Nataša.

       «Oh, Dio mio; un momento, un momento! Ecco, Sonja: così!»
                                                                                            540
www.writingshome.com
                                   Lev Nicolaevic Tolstoj – Guerra e pace


         «Siete pronte?» si udì la voce della contessa. «Sono già le dieci.»

         «Subito, subito. E voi siete pronta, mamma?»

         «Non ho che da appuntarmi la tocque.»

         «Aspettate, vengo io!» gridò Nataša, «voi non siete capace!»

         «Ma sono già le dieci.»

         Avevano convenuto di arrivare al ballo per le dieci e mezzo, mentre Nataša doveva
ancora vestirsi e bisognava andare fino al Giardino di Tauride.

         Terminata l'acconciatura Nataša, con indosso una camicetta di sua madre e un
gonnellino corto sotto il quale si vedevano le scarpine da ballo, corse da Sonja, la squadrò
e poi corse dalla madre. Le fece voltare il capo, le appuntò la tocque, giunse a tempo a darle
un bacio sui capelli grigi, poi corse di nuovo dalle cameriere che stavano imbastendole la
veste.

         Il ritardo fu aggravato dalla gonna di Nataša, che era risultata troppo lunga; due
cameriere la stavano imbastendo, recidendo frettolosamente i fili con i denti. Una terza,
con le spille strette fra le labbra e fra i denti, correva ora dalla contessa ora da Sonja; una
quarta reggeva l'abito di tulle a mezz'aria, tenendo il braccio proteso in tutta la sua
lunghezza.

         «Mavruša, fa' presto, cara!»

         «Passatemi il ditale, signorina.»

         «Ci siamo, finalmente?» esclamò il conte, accostandosi alla porta. «Eccovi i profumi.
La Peronskaja starà già aspettando da un pezzo.»

         «È pronto, signorina,» disse la cameriera, sollevando con due dita l'abito imbastito,
scuotendolo e soffiandovi via qualcosa, quasi ad esprimere con quel gesto la
consapevolezza di reggere tra le mani un abito candido e vaporoso.

         Nataša si accinse a indossare l'abito.

         «Subito, subito; non entrare, papà!» gridò al padre, che stava aprendo la porta, da
sotto la nube della gonna che le copriva tutto il viso. Sonja chiuse per bene la porta. Un
minuto dopo fu consentito al conte di entrare. Indossava un frac blu, calze lunghe e
scarpini, ed era profumato e impomatato.


                                                                                           541
www.writingshome.com
                                   Lev Nicolaevic Tolstoj – Guerra e pace


           «Ah, papà, come sei bello! Una meraviglia!» esclamò Nataša stando ferma al centro
della stanza e rassettando le pieghe dell'abito di tulle.

           «Permettete, signorina, permettete,» diceva la cameriera che, inginocchiata, tirava
qua e là il vestito e con la lingua spostava le spille da un angolo all'altro della bocca.

           «Fa' come ti pare,» esclamò Sonja con lo sconforto nella voce, osservando l'abito di
Nataša, «fa' come vuoi, ma è ancora lungo!»

           Nataša si fece in là per guardarsi nella specchiera del trumeau. L'abito era davvero
troppo lungo.

           «Ma no, signorina, non è affatto lungo,» disse Mavruša trascinandosi ginocchioni
appresso Nataša.

           «Be', se è lungo, si fa un orlo, in un momento si fa un orlo,» disse decisa Dunjaša,
prendendo un ago dal fazzoletto che aveva al collo e rimettendosi al lavoro, lì sul
pavimento.

           In quel momento, timidamente, a passi silenziosi, entrò la contessa che indossava la
sua tocque e l'abito di velluto.

           «Ah, eccola, la mia bellezza!» si mise a gridare il conte. «È più bella lei di tutte
voi!...»

           Avrebbe voluto abbracciarla, ma la contessa, arrossendo, si scostò per non sgualcirsi
l'abito.

           «Mamma, la tocque va spostata un po' più di lato,» disse Nataša. «Te l'appunto io.»
E si lanciò in avanti, così d'impeto, che le cameriere intente a cucire l'orlo non riuscirono a
seguirla e strapparono un piccolo lembo di tulle.

           «Mio Dio! E ora come si fa? Non è colpa mia, davvero...»

           «Non importa, lo nascondo nell'orlo, non si vedrà,» disse Dunjaša.

           «Che bellezza, mia piccola regina!» disse dalla porta la bambinaia che stava
entrando. «E anche Sonjuška: proprio due perle!...»

           Alle dieci e un quarto tutti finalmente montarono in carrozza e partirono. Ma
bisognava ancora passare dal Giardino di Tauride.



                                                                                             542
www.writingshome.com
                               Lev Nicolaevic Tolstoj – Guerra e pace


       La Peronskaja era già pronta. Nonostante fosse vecchia e brutta, a casa sua si era
svolta l'identica scena di casa Rostov, sebbene con minor concitazione, dal momento che
questa per lei era una cosa abituale. Anche il suo vecchio brutto corpo era stato profumato,
lavato, incipriato; allo stesso modo si era lavata con cura dietro le orecchie e, come dai
Rostov, era perfino accaduto che la vecchia cameriera fosse andata in estasi davanti alla
toilette della sua padrona quando costei era entrata nel salotto in abito giallo adorno delle
cifre imperiali.

       La Peronskaja lodò le toilettes delle Rostov. Le Rostov lodarono la sua toilette e il
suo buon gusto; poi, sorvegliando le acconciature e gli abiti, alle undici presero posto nelle
carrozze e si avviarono.



XV



       Sin dal mattino di quella giornata Nataša non aveva avuto un momento libero e non
era riuscita a pensare neppure una volta a ciò che l'aspettava.

       Nell'aria fredda e umida, nell'angusta oscurità della carrozza dondolante, per la
prima volta si immaginò al vivo ciò che l'attendeva al ballo, in quelle sale piene di luci:
musica, fiori, danze, l'imperatore, tutta la splendida gioventù di Pietroburgo. Ciò che
l'attendeva era così meraviglioso che ella non riusciva nemmeno a credere che fosse vero,
tanto appariva in contrasto col freddo, il buio e la sensazione di prigionia che provava,
dentro quella carrozza. Comprese tutto solo quando, percorsa la guida rossa dell'ingresso,
entrò nel vestibolo, si levò la pelliccia e, a fianco di Sonja davanti a sua madre, salì la scala
illuminata e adorna di fiori. Soltanto allora rammentò come dovesse comportarsi al ballo e
si sforzò di assumere quei modi maestosi che secondo lei si addicevano a una fanciulla che
partecipa a un ballo. Ma per sua fortuna sentì che gli occhi le si velavano: vedeva tutto in
modo indistinto, il polso batteva cento volte al minuto e il sangue prese a pulsarle forte nel
cuore. Così non le fu possibile assumere quei modi che l'avrebbero resa ridicola, e
procedette, sentendosi venir meno per l'emozione e cercando con tutte le forze di
nasconderla. E proprio questo, per contro, era l'atteggiamento che più le si addiceva.
Davanti e dietro di loro, come loro in abiti da ballo e parlando a bassa voce, entravano altri
invitati. Le specchiere lungo la scala riflettevano le dame in abiti bianchi, azzurri, rosa, il
collo e le braccia nude adorne di diamanti e di perle.



                                                                                             543
www.writingshome.com
                                Lev Nicolaevic Tolstoj – Guerra e pace


         Nataša guardava nelle specchiere, e in quelle immagini riflesse non era capace di
distinguere la propria dalle altre. Tutto si confondeva in una sola processione scintillante.
Entrando nella prima sala, Nataša fu stordita da un fragore monocorde di voci, di passi, di
saluti; la luce e lo splendore l'abbagliarono ancora di più. Il padrone e la padrona di casa,
che già da mezz'ora erano in piedi sulla soglia della porta d'entrata e ripetevano a tutti
coloro che entravano le stesse parole: «Charmé de vous voir,» accolsero allo stesso modo
anche i Rostov e la Peronskaja.

         Le due fanciulle in abito bianco, con identiche rose fra i capelli neri, fecero
un'identica riverenza, ma senza volerlo la padrona di casa fermò più a lungo il suo
sguardo sull'esile Nataša. La guardò e a lei sola elargì un sorriso particolare, in aggiunta al
sorriso di prammatica della padrona di casa. Forse, guardandola, la padrona di casa si era
ricordata del tempo felice e irrevocabile della sua adolescenza e del suo primo ballo.
Anche il padrone di casa accompagnò Nataša con lo sguardo e domandò al conte quale
delle due ragazze fosse sua figlia.

         «Charmante!» commentò, baciandosi la punta delle dita.

         Nel salone gli invitati erano in piedi e si assiepavano davanti alla porta, in attesa
dell'imperatore. La contessa si pose tra le prime file di questa folla. Nataša udì ed ebbe la
sensazione che varie voci domandassero di lei e la guardassero. Comprese di essere
piaciuta a quelli che avevano fissato su di lei la loro attenzione, e quella constatazione
valse a tranquillizzarla un poco.

         «Ci sono altre persone come noi, qui, e ce n'è anche di peggio,» pensò.

         La Peronskaja citava alla contessa il nome delle persone più importanti presenti al
ballo.

         «Ecco l'ambasciatore d'Olanda, quel signore coi capelli bianchi,» diceva, indicando
un vecchietto con una abbondante capigliatura argentea, circondato da signore che egli
faceva ridere raccontando qualcosa. «Ed ecco anche lei, la regina di Pietroburgo, la
contessa Bezuchova,» aggiunse poi, indicando Hélène che entrava in quel momento.
«Com'è bella! Non cede certo a Mar'ja Antonovna, guardate come la corteggiano tutti, sia i
giovani che gli anziani. È bella, e per di più intelligente... Dicono che il principe... sia pazzo
per lei. Ma guardate quelle due: anche se non sono belle hanno attorno anche più uomini
di lei.» E indicò una signora che stava attraversando il salone accompagnata da una figlia
molto brutta. «È un partito che vale milioni,» disse. «Ed ecco i pretendenti. Quello è il
fratello della contessa Bezuchova, Anatol' Kuragin,» aggiunse, indicando un bel cavaliere
della Guardia che era passato davanti a loro, guardando chissà dove dall'alto del suo capo
                                                                                              544
www.writingshome.com
                              Lev Nicolaevic Tolstoj – Guerra e pace


eretto al di sopra delle signore. «Com'è bello, vero? A quanto si dice, sposerà quella
riccona. Ma anche quel vostro cousin, Drubeckoj le fa una corte molto assidua. Si dice che
siano milioni... Come? Questo è l'ambasciatore di Francia,» rispose la Peronskaja, a
proposito di Caulaincourt, alla contessa che chiedeva chi fosse quel personaggio.
«Guardate, sembra un imperatore. Eppure sono deliziosi, questi francesi. Non c'è nessuno
che sia più delizioso, in società. Ah, eccola! No, la più bella di tutte è sempre la nostra
Mar'ja Antonovna! E guardate com'è vestita con semplicità! Un incanto! E quel grassone
con gli occhiali, laggiù, è un frammassone dei primi,» disse ancora la Peronskaja,
indicando Pierre Bezuchov. «Mettetelo accanto a sua moglie: ci fa una figura così ridicola!»

      Pierre veniva avanti dondolando il suo grosso corpo, aprendosi un varco tra la folla
e salutando con la testa a destra e a sinistra in modo così noncurante e bonario da
sembrare che procedesse in mezzo alla folla di un mercato. Si faceva largo nella ressa, ed
era palese che stava cercando qualcuno. Nataša guardava con gioia il viso a lei noto di
Pierre, quel grassone, come l'aveva definito la Peronskaja; e sapeva che Pierre nella folla
cercava loro, e in particolare proprio lei, Nataša. Pierre le aveva promesso che sarebbe
venuto al ballo e le avrebbe presentato dei cavalieri.

      Ma, prima che li avesse raggiunti, Pierre si fermò vicino a un uomo bruno in
uniforme bianca, piuttosto basso di statura ma molto bello, che conversava in piedi
accanto a una finestra con un uomo d'alta statura, carico di decorazioni e con la fascia a
tracolla. Nataša riconobbe subito il giovane basso con l'uniforme bianca: era Andrej
Bolkonskij, e a lei parve molto ringiovanito, molto più bello e più gaio.

      «Ecco un'altra persona che conosciamo: Bolkonskij, vedete, mamma?» disse Nataša
indicando il principe Andrej. «Vi ricordate che ha passato la notte da noi, a Otradnoe?»

      «Ah, lo conoscete?» disse la Peronskaja. «Io non lo posso soffrire. Il fait à present la
pluie et le beau temp. È di una superbia senza limiti! Assomiglia in tutto e per tutto a suo
padre. Si è legato a Speranskij, stanno elaborando insieme chissà quali progetti. Guardate
come si comporta: una signora gli sta parlando e lui è voltato dall'altra parte,» continuò,
indicando Bolkonskij. «Io lo metterei al suo posto se si comportasse con me a quel modo!»



XVI



      All'improvviso ci fu un movimento generale; la folla si spostò in avanti, poi si
scostò di nuovo e, fra due ali di persone che cedevano il passo, alle note dell'orchestra che
                                                                                           545
www.writingshome.com
                               Lev Nicolaevic Tolstoj – Guerra e pace


aveva cominciato a suonare entrò l'imperatore, seguito dai padroni di casa. L'imperatore
avanzava in fretta, salutando a destra e a sinistra, come se cercasse di liberarsi al più
presto da quelle accoglienze preliminari. I musicisti suonavano una polonaise, famosa in
quel periodo per le sue parole dedicate all'imperatore e adattate a quella musica.
«Alessandro, Elisabetta, voi di giubilo ci colmate.» L'imperatore passò nel salone e la folla
affluì verso la porta; alcune persone con le espressioni alterate entrarono e uscirono in
fretta. Poi la folla rifluì di nuovo dalla porta del salone, sulla quale era apparso
l'imperatore che conversava con la padrona di casa. Un giovane dall'aria smarrita mosse
verso le signore, pregandole di farsi in disparte. Alcune, il cui volto manifestava un
assoluto oblio di tutte le convenzioni mondane, si accalcarono lì davanti, sciupando le loro
toilettes. Gli uomini cominciarono ad avvicinarsi alle signore e a disporsi in coppie per la
polonaise.

       Tutti fecero largo e l'imperatore uscì dalla porta del salone, sorridendo, conducendo
per mano la padrona di casa e senza rispettare il ritmo della musica. Li seguivano il
padrone di casa che conduceva Mar'ja Antonovna Naryškina; quindi gli ambasciatori, i
ministri, vari generali che la Peronskaja andava menzionando senza posa. Più della metà
delle signore avevano già i loro cavalieri ed entravano o si preparavano a entrare nella
polonaise. Nataša sentiva che, con la madre e con Sonja, lei rimaneva nel numero della
minoranza di signore addossate alle pareti e non invitate a ballare la polonaise. Se ne stava
lì in piedi, con le esili braccia abbandonate lungo i fianchi, e tratteneva il respiro con il
seno, appena pronunciato, che si sollevava ritmicamente; guardava dinanzi a sé con gli
occhi scintillanti e spaventati e aveva l'espressione di chi è pronto alla più grande gioia
come al più grande dolore. Non la interessavano né l'imperatore, né gli illustri personaggi
di cui la Peronskaja pronunciava il nome; il suo pensiero era uno soltanto: «Possibile che
davvero nessuno mi si faccia accosto, possibile che io non balli fra i primi, possibile che
non mi notino tutti questi uomini che adesso sembrano non vedermi, e, se mi guardano, lo
fanno con l'aria di dire: "Ah, non è lei, dunque non val la pena guardarla." No, non può
essere!» pensava. «Costoro devono pur sapere quanta voglia ho di ballare, come so ballare
bene e come si divertirebbero anche loro, a ballare con me.»

       Le note della polonaise che si prolungava già da un pezzo, incominciavano ormai ad
avere una triste risonanza, quasi un ricordo, nelle orecchie di Nataša. Aveva voglia di
piangere. La Peronskaja si era allontanata da loro. Il conte era all'altra estremità della sala;
la contessa, Sonja e lei se ne stavano sole, come in un bosco, in mezzo a quella folla di
estranei, indifferenti e superflue a tutti. Il principe Andrej passò davanti a loro in
compagnia di una signora, evidentemente senza riconoscerle. Il bellissimo Anatol' stava
parlando e sorridendo a una signora con la quale ballava e gettò un'occhiata al volto di
                                                                                            546
www.writingshome.com
                                Lev Nicolaevic Tolstoj – Guerra e pace


Nataša con la stessa espressione con cui si guarda un muro. Boris passò due volte davanti
a loro e ogni volta si voltò dall'altra parte. Berg e la moglie, che non ballavano, si
avvicinarono.

       A Nataša parve offensivo questa specie di raduno di famiglia, lì al ballo, come se
non ci fosse stato altro luogo all'infuori di quello per abbandonarsi alle conversazioni
familiari. Non ascoltava e non guardava Vera che le diceva qualcosa a proposito del suo
abito verde.

       Alla fine l'imperatore si fermò vicino alla sua ultima dama (aveva ballato con tre
signore), la musica cessò, un aiutante indaffarato corse dalle Rostov per pregarle di farsi
ancora più in disparte, sebbene fossero già a ridosso della parete, e dall'orchestra si
sprigionarono scandite, guardinghe, nella loro particolare cadenza, le note di un valzer.
L'imperatore volse lo sguardo per la sala, sorridendo. Trascorse un minuto: nessuno,
ancora, cominciava. L'aiutante di campo che fungeva da cerimoniere si avvicinò alla
contessa Bezuchova e la invitò a ballare. Ella, sorridendo, sollevò un braccio e l'appoggiò
sulla spalla dell'aiutante senza guardarlo. L'aiutante, che in questa sua incombenza era un
maestro, abbracciata saldamente la sua dama, si lanciò con sicurezza, senza fretta e con
ritmico movimento anzitutto in una glissade descrivendo un arco rasente la folla degli
spettatori; poi in fondo al salone le prese la mano sinistra, la fece girare su se stessa e, fra le
note sempre più concitate della musica, si udì soltanto il tintinnio ritmico dei colpi dati dai
veloci e agili piedi dell'aiutante mentre, ad ogni tre battute, ad ogni giravolta, l'abito di
velluto della sua dama sembrava gonfiarsi e allargarsi a ventaglio. Nataša li guardava, ed
era sul punto di piangere, perché non era lei a ballare quel primo tour de valse.

       Il principe Andrej, animato e allegro, nella sua bianca uniforme di colonnello di
cavalleria, in calze lunghe e scarpini, animato e allegro, era in piedi nelle prime file delle
persone che facevano cerchio, non lontano dai Rostov. Il barone Vierhof parlava con lui
della prima seduta del Consiglio di Stato, che si pensava fosse fissata per l'indomani. In
quanto persona vicina a Speranskij e che partecipava ai lavori della commissione
legislativa, il principe Andrej poteva fornire informazioni sicure sulla seduta
dell'indomani a proposito della quale correvano voci diverse. Ma egli non udiva ciò che gli
stava dicendo Vierhof e guardava ora l'imperatore, ora i cavalieri che si accingevano a
ballare ma non si decidevano a entrare nel cerchio.

       Il principe Andrej osservava quei cavalieri intimiditi al cospetto dell'imperatore e
quelle dame che svenivano dalla voglia di essere invitate.

       Pierre gli si accostò e lo prese per un braccio.

                                                                                               547
www.writingshome.com
                                Lev Nicolaevic Tolstoj – Guerra e pace


       «Voi ballate sempre. Qui c'è una mia protegée, la piccola Rostova; perché non la
invitate?»

       «Dov'è?» domandò Bolkonskij. «Scusatemi,» disse poi rivolgendosi al barone,
«concluderemo questo discorso in un altro momento; a un ballo si deve ballare!»

       Il principe Andrej si avviò nella direzione che gli indicava Pierre, ed egli subito si
accorse del volto contratto e disperato di Nataša. La riconobbe, indovinò il suo stato
d'animo, comprese che era una debuttante e rammentò la sua conversazione notturna alla
finestra. Con espressione gioiosa si avvicinò alla contessa Rostova.

       «Permettete che vi presenti mia figlia,» disse la contessa arrossendo.

       «Ho già avuto il piacere di conoscerla, se la contessina si ricorda di me,» disse il
principe Andrej con un inchino profondo e rispettoso, che era del tutto in contrasto coi
commenti della Peronskaja a proposito della sua sgarberia, mentre si avvicinava a Nataša
e alzava il braccio per cingerle la vita ancor prima d'aver finito di proferire l'invito al ballo.
Le aveva chiesto un tour de valse. L'espressione tesa del volto di Nataša, pronta alla
disperazione come all'estasi, s'illuminò a un tratto in un sorriso felice, riconoscente,
infantile.

       «Da un pezzo ti aspettavo,» sembrava dire quella fanciulla spaventata e felice con
quel suo sorriso che si faceva strada fra lacrime ormai pronte a sgorgare, e sollevò la mano
per posarla sulla spalla del principe Andrej. Erano la seconda coppia che entrava nel
cerchio. Il principe Andrej era uno dei migliori ballerini del suo tempo. Nataša ballava
magnificamente. I suoi piedini infilati nel raso delle scarpine da ballo svolgevano il loro
ruolo veloci, leggeri, come autonomi da lei, e il suo viso appariva raggiante di una felicità
estatica. Il suo collo e le sue braccia, così denudati, erano magri e poco attraenti. In
confronto alle spalle di Hélène, le sue spalle erano gracili, il seno indefinito, le braccia esili,
ma su Hélène era come se i mille sguardi che erano scivolati sul suo corpo avessero
lasciato una specie di lacca, mentre Nataša pareva una ragazza che per la prima volta fosse
stata spogliata e certo si sarebbe vergognata moltissimo se non fosse stata persuasa che
così bisognava fare.

       Al principe Andrej piaceva ballare. Voleva liberarsi al più presto delle
conversazioni politiche e intellettuali con le quali tutti gli si rivolgevano; voleva infrangere
il più presto possibile quel senso fastidioso di soggezione dovuto alla presenza del
sovrano cosicché aveva deciso di ballare, e aveva scelto Nataša sia perché gliela aveva
indicata Pierre, sia perché era stata la prima donna graziosa cadutagli sotto gli occhi. Ma
non appena aveva cinto quella vita esile e flessuosa e lei aveva cominciato a muoversi così
                                                                                               548
www.writingshome.com
                               Lev Nicolaevic Tolstoj – Guerra e pace


vicino a lui, a sorridere così vicina, l'aroma di quella grazia giovanile gli salì alla testa.
Quando, riprendendo fiato e staccandosi da lei, si fermò e prese a guardare le altre coppie
che ballavano, si sentì ravvivato e subitamente ringiovanito.



XVII



       Dopo il principe Andrej a Nataša si avvicinò Boris e la invitò a ballare; venne anche
quell'aiutante di campo, abile ballerino, che aveva aperto le danze, poi altri giovani; e
Nataša, passando a Sonja i cavalieri che aveva di troppo, felice e accesa in volto, durante
tutta la sera non smise mai di ballare. Non notava e non vedeva nulla di ciò che attirava
l'attenzione generale. Non soltanto non si accorse che l'imperatore parlava a lungo con
l'ambasciatore di Francia, che discorreva con particolare amabilità con una certa signora,
che un certo principe aveva fatto e detto una certa cosa, che Hélène riscuoteva un grande
successo ed era onorata della particolare attenzione del tal dei tali; ma non s'accorse
nemmeno della presenza fisica dell'imperatore e si rese conto che se n'era andato solo
perché, dopo la sua partenza, il ballo si fece ancora più animato. Il principe Andrej ballò di
nuovo con Nataša uno degli allegri cotillons prima di cena. Le ricordò il loro primo
incontro nel viale di Otradnoe, come lei non riusciva ad addormentarsi in quella notte di
luna ed egli, senza volerlo, l'avesse udita parlare. A quei ricordi Nataša si fece rossa e
cercò di giustificarsi come se ci fosse stato alcunché di vergognoso nel palesare quei
sentimenti in cui, senza volerlo, il principe Andrej l'aveva sorpresa.

       Come tutte le persone cresciute in società, al principe Andrej piaceva incontrarvi ciò
che non recava su di sé la consueta impronta mondana. E tale era appunto Nataša, col suo
stupore, con la sua gioia, con la sua timidezza e perfino con i suoi errori di francese. Egli la
trattava e le parlava con particolare tenerezza e riguardo.

       Sedendole accanto, conversando con lei degli argomenti più semplici e
insignificanti, il principe Andrej ammirava lo scintillio gioioso dei suoi occhi e del sorriso,
che non era in relazione con l'argomento di quei discorsi, ma con la sua felicità interiore.
Mentre Nataša veniva invitata da altri e si alzava con un sorriso per danzare in mezzo al
salone, il principe Andrej ammirava in modo particolare la sua timida grazia. Nel bel
mezzo di un cotillon, terminata la figura, Nataša stava tornando a sedere al suo posto
ancora tutta ansante. Un nuovo cavaliere la invitò. Ella era stanca, le mancava il respiro ed
evidentemente stava pensando di rifiutare, ma subito tornò a levare gaiamente la sua
mano per posarla sulla spalla del cavaliere e sorrise al principe Andrej.
                                                                                            549
www.writingshome.com
                                Lev Nicolaevic Tolstoj – Guerra e pace


       «Sarei felicissima di riposarmi e di stare seduta con voi, sono proprio stanca; ma
vedete come m'invitano e io ne sono contenta, ne sono felice; ed io voglio bene a tutti, e
sono tutte cose che voi ed io capiamo benissimo.» Queste e molte, molte altre cose diceva
quel sorriso. Quando il cavaliere la lasciò, Nataša corse attraverso il salone a prendere due
dame per le figure.

       «Se si avvicina prima a sua cugina, poi all'altra dama, sarà mia moglie,» si disse, del
tutto inaspettatamente, il principe Andrej, che la stava guardando. Nataša si avvicinò
prima a sua cugina.

       «Che cose assurde certe volte vengono in mente,» pensò il principe Andrej. «Ma la
verità è solo questa: che questa fanciulla è così adorabile, così singolare, che non durerà un
mese a ballare, qui a Pietroburgo, senza trovarsi un marito... Una come lei è una tale
rarità!» pensò mentre Nataša gli sedeva accanto, aggiustandosi sul corsage una rosa che era
andata fuori posto.

       Alla fine del cotillon il vecchio conte Rostov si avvicinò, vestito del suo frac blu, ai
due ballerini. Invitò a casa sua il principe Andrej e domandò alla figlia se si divertisse.
Nataša non rispose, e si limitò a un sorriso che diceva, sfumato di rimprovero: «Come si
può fare una domanda simile?»

       «Non mi sono mai divertita tanto in vita mia!» rispose, e il principe Andrej notò
come le braccia magre di Nataša si fossero subito sollevate ad abbracciare il padre e come
poi, con altrettanta rapidità, si fossero riabbassate. Nataša era felice come mai lo era stata
in vita sua. Era a quel supremo grado di felicità in cui l'essere umano si fa pienamente
buono e bravo e non crede nella possibilità del male, dell'infelicità e del dolore.



       A quel ballo, per la prima volta Pierre si sentì offeso della posizione che sua moglie
occupava nelle alte sfere. Era cupo e distratto. Una ruga profonda gli attraversava la fronte
e, in piedi accanto alla finestra, guardava attraverso gli occhiali senza vedere nessuno.

       Dirigendosi nelle sale ove era servita la cena, Nataša gli passò davanti.

       Il viso cupo e infelice di Pierre la colpì. Gli si fermò di fronte. Avrebbe voluto
aiutarlo, trasfondere in lui l'eccesso della sua felicità.

       «Com'è divertente, conte...» esclamò, «non è vero?»

       Pierre sorrise distratto, evidentemente senza capire ciò che gli veniva detto.

                                                                                            550
www.writingshome.com
                                Lev Nicolaevic Tolstoj – Guerra e pace


        «Sì, sono molto contento,» rispose.

        «Come si può essere scontenti di qualcosa?» pensò Nataša. «Soprattutto un uomo
così caro, così bravo come questo Bezuchov!» Agli occhi di Nataša tutti coloro che erano
presenti al ballo dovevano essere persone care, buone, simpatiche, che si volevano bene.
Nessuno aveva motivo di offendere l'altro e perciò tutti dovevano essere felici.



XVIII



        L'indomani il principe Andrej tornò con la mente al ballo del giorno prima, ma non
sostò a lungo su quei pensieri: «Sì, è stato un ballo molto brillante. E poi... sì, la Rostova... è
davvero carina. C'è qualcosa in lei di così spontaneo, qualcosa di speciale che la distingue;
qualcosa che a Pietroburgo non esiste.» Ecco tutto quel che pensava del ballo del giorno
avanti. Bevve il suo tè, poi si mise al lavoro.

        Ma fosse la stanchezza, o la notte trascorsa insonne, la giornata risultò poco
propizia al lavoro e il principe Andrej non riuscì a concluder nulla; continuava a criticare il
proprio lavoro, come gli accadeva spesso, e fu contento quando udì sopraggiungere
qualcuno.

        Il visitatore era Bickij, membro di varie commissioni, frequentatore di tutti gli
ambienti di Pietroburgo, appassionato sostenitore delle idee nuove e di Speranskij, nonché
solerte propagatore di notizie in tutta Pietroburgo: una di quelle persone, insomma, che
scelgono le tendenze politiche come un vestito, secondo la moda, ma per chissà quale
motivo, sembrano i più ardenti fautori dell'una o dell'altra corrente. Entrò trafelato dal
principe Andrej, quasi di corsa, dopo aver avuto appena il tempo di levarsi il cappello, e si
mise immediatamente a parlare. Aveva saputo proprio allora i particolari della seduta del
Consiglio di Stato svoltasi quella mattina, i cui lavori erano stati aperti dall'imperatore, e
ne parlava con entusiasmo. Il discorso dell'imperatore era stato ben diverso dai soliti: era
stato uno di quei discorsi che vengono pronunciati solo dai monarchi costituzionali.
«L'imperatore ha detto apertamente che il Consiglio e il Senato sono organi di governo; ha
detto che il governo non deve avere per fondamento l'arbitrio, ma fermi princìpi, e ha
dichiarato che le finanze devono essere riformate e i bilanci resi pubblici,» raccontavaÿ
Bickij, accentuando certe parole e sgranando gli occhi in modo significativo.

        «Sì, questo avvenimento segna un'era, un'era grandiosa della nostra storia,»
concluse.
                                                                                               551
www.writingshome.com
                                Lev Nicolaevic Tolstoj – Guerra e pace


       Il principe Andrej ascoltava quel resoconto dell'inaugurazione del Consiglio di
Stato, che aveva atteso con tanta impazienza e al quale attribuiva un'importanza decisiva;
e tuttavia era stupito di accorgersi che un simile avvenimento, adesso che si era compiuto,
non soltanto non lo commuoveva, ma gli appariva del tutto privo d'importanza. Ascoltava
dunque con silenziosa ironia l'entusiastico racconto di Bickij, e nel frattempo gli correva
per la mente un pensiero elementare: «Che me ne importa di quel che dice Bickij, che ce ne
importa a noialtri di quello che all'imperatore è piaciuto dire al Consiglio? Forse che tutto
questo è in grado di rendermi più felice, di farmi migliore?»

       All'improvviso, questo semplice ragionamento annullò nel principe Andrej tutto
l'interesse che fino a quel momento aveva riposto nelle riforme che si andavano attuando.
Quel giorno egli doveva pranzare da Speranskij en petit comité, come gli aveva detto,
invitandolo, il padrone di casa. Questo pranzo, limitato alla cerchia dei familiari e degli
amici personali dell'uomo che tanto ammirava, avrebbe dovuto interessare molto il
principe Andrej, tanto più che fino allora egli non aveva mai avvicinato Speranskij
nell'intimità della sua vita domestica; ma non aveva voglia di andarci.

       Tuttavia, all'ora fissata per il pranzo, il principe Andrej varcò la soglia della casa di
Speranskij, una piccola costruzione presso il Giardino di Tauride. Quella casa colpiva per
l'eccezionale pulizia (faceva pensare alla pulizia dei monasteri), e nella sala da pranzo col
piancito di parquet il principe Andrej, che era un po' in ritardo, trovò già lì, alle cinque,
raccolto al completo, il petit comité, tutte persone intime di Speranskij. Non c'erano donne,
eccetto la figliola di Speranskij, una bimba dal viso lungo come quello di suo padre, e la
sua istitutrice. Gli invitati erano Gervais, Magnickij e Stolypin. Già in anticamera il
principe Andrej poté udire un rumore di voci e una risata sonora e scandita, simile alle
risate che si odono a teatro. Con una voce simile a quella di Speranskij, qualcuno scandiva
nettamente: «Ah... ah... ah!» Il principe Andrej non aveva mai sentito ridere Speranskij, e
questa sonora, acuta risata dell'uomo di stato fu per lui una strana sorpresa.

       Entrò in sala da pranzo. Il gruppo era in piedi tra le due finestre, vicino ad una
piccola tavola sulla quale posavano gli antipasti. Speranskij, con la faccia allegra, era in
piedi vicino alla tavola, in frac grigio con la stella, con lo stesso gilè bianco e l'alta cravatta
bianca coi quali evidentemente aveva partecipato alla famosa seduta del Consiglio di
Stato. Gli invitati lo circondavano. Magnickij, rivolgendosi a Michail Michajloviè, stava
raccontando una facezia. Nel momento in cui il principe Andrej entrava nella stanza, le
parole di Magnickij vennero di nuovo coperte dalle risa. Stolypin faceva udire la sua
fragorosa voce di basso mentre masticava un pezzo di pane e formaggio; Gervais sibilava
con un riso trattenuto e Speranskij rideva di una risata acuta e scandita.

                                                                                               552
www.writingshome.com
                              Lev Nicolaevic Tolstoj – Guerra e pace


      Sempre ridendo, Speranskij porse al principe Andrej la sua mano bianca e morbida.

      «Sono molto lieto di vedervi, principe,» disse. «Un momento...» aggiunse,
rivolgendosi a Magnickij e interrompendo il suo racconto. «Oggi abbiamo stretto un patto:
sarà un pranzo puramente amichevole, senza una sola parola sugli affari.» Quindi si girò
di nuovo verso il narratore, e di nuovo scoppiò a ridere.

      Il principe Andrej lo guardava ridere, e quella risata lo colmava di stupore e di
melanconica delusione. Ai suoi occhi quello non era Speranskij, ma un altro uomo. Tutto
ciò che fino a quel momento in Speranskij gli era parso misterioso e affascinante, ora gli
apparve ovvio, e del tutto privo di fascino.

      A tavola la conversazione non languì nemmeno per un istante, pur limitata qual era
a un susseguirsi ininterrotto di storielle buffe. Magnickij non era ancora riuscito a
concludere il suo racconto, che subito un altro aveva manifestato l'intenzione di raccontare
qualcosa d'altro, che era ancora più buffo. Per la maggior parte le storielle riguardavano,
se non proprio il mondo della burocrazia, almeno i burocrati. Sembrava che, nel circolo dei
presenti, la nullità di queste persone fosse stata decretata in modo così definitivo che
l'unico atteggiamento verso di esse poteva essere solo bonariamente comico. Speranskij
raccontò come al Consiglio tenutosi quel giorno, un dignitario affetto da sordità, richiesto
della sua opinione avesse risposto che lui era della stessa opinione. Gervais raccontò da
cima a fondo una sua faccenda di ispezioni, notevole per la balordaggine dimostrata da
tutti i protagonisti. Stolypin intervenne nella conversazione e, impuntandosi nel parlare,
cominciò a raccontare con grande calore degli abusi del passato, minacciando di conferire
alla conversazione un carattere serio. Magnickij, dal canto suo, prese a canzonare l'ardore
di Stolypin. Gervais insinuò una battuta scherzosa e la conversazione riacquistò l'allegro
ritmo di prima.

      Era evidente come Speranskij, dopo le cure di Stato, avesse voglia di rilassarsi e di
distrarsi in una cerchia di amici, e tutti i suoi invitati, consapevoli del suo desiderio,
cercavano di divertirlo e di divertire se stessi. Ma questa allegria al principe Andrej pareva
artificiosa e per nulla spontanea. Il timbro acuto della voce di Speranskij lo colpiva
sgradevolmente, e quel ridere incessante, con la falsità della sua inflessione, offendeva il
suo buon gusto. Il principe Andrej non rideva e aveva paura di riuscire importuno alla
compagnia; ma nessuno sembrava accorgersi del suo umore così poco in sintonia con
quello degli altri. Tutti parevano divertirsi un mondo.

      Più volte egli avrebbe voluto intervenire nella conversazione, ma ogni volta le sue
parole erano sospinte in fuori, come l'acqua fa riemergere un sughero, e non gli riusciva di

                                                                                          553
www.writingshome.com
                               Lev Nicolaevic Tolstoj – Guerra e pace


scherzare all'unisono con gli altri. In ciò che essi dicevano non c'era nulla di male o di
sconveniente, tutto era arguto e avrebbe anche potuto far ridere; il fatto è che non soltanto
mancava quel che si dice il sale dell'allegria, ma essi non sapevano nemmeno che esistesse.

       Dopo pranzo, la figlia di Speranskij e la sua istitutrice si levarono in piedi. Con la
sua mano bianca Speranskij fece una carezza a sua figlia; poi le diede un bacio, e questo
gesto parve poco spontaneo al principe Andrej.

       Gli uomini, secondo l'usanza inglese, rimasero a tavola a bere del vino di Porto. Nel
mezzo del discorso, che verteva sulla politica seguita da Napoleone in Spagna, politica che
tutti erano concordi nell'approvare, il principe Andrej prese a contraddire gli astanti.
Speranskij sorrise e, con l'evidente proposito di deviare il discorso dall'indirizzo che aveva
assunto, raccontò una storiella che, con quell'argomento, non aveva alcuna attinenza. Per
qualche istante tutti ammutolirono.

       Dopo aver indugiato ancora intorno alla tavola, Speranskij stappò la bottiglia di
vino dicendo: «Oggi il vino buono costa un occhio della testa,» e si levò in piedi. Tutti si
alzarono e, sempre chiacchierando fragorosamente, si avviarono nel salone. A Speranskij
furono consegnati due plichi recapitati da un corriere. Egli li prese ed entrò nel suo studio.
Non appena egli fu uscito, l'allegria generale si spense e gli invitati presero a parlare fra
loro in tono discreto e sommesso.

       «Be', adesso un po' di declamazione!» disse Speranskij ricomparendo dallo studio.
«È un talento eccezionale!» aggiunse, rivolto al principe Andrej.

       Magnickij si mise subito in posa e cominciò a recitare dei versi scherzosi, in
francese, che lui stesso aveva composto prendendo a soggetto certi noti personaggi di
Pietroburgo, e più volte fu interrotto da applausi. Poi, quando la recita dei versi fu
conclusa, il principe Andrej si avvicinò a Speranskij per congedarsi.

       «Ve ne andate così presto?» disse Speranskij.

       «Ho promesso di intervenire a una serata...»

       Tacquero un istante tutti e due. Il principe Andrej guardava da vicino quegli occhi
impenetrabili, vitrei; gli appariva curioso, addirittura risibile: essersi atteso qualcosa da
Speranskij e da tutta l'attività che era legata a lui, e così pure di aver potuto attribuire tanta
importanza a ciò che Speranskij faceva. Quella risata scandita e per niente allegra echeggiò
a lungo nelle orecchie del principe Andrej, anche dopo che fu uscito dalla casa di
Speranskij.

                                                                                              554
www.writingshome.com
                               Lev Nicolaevic Tolstoj – Guerra e pace


       Tornato a casa, egli si mise a ripercorrere con la memoria gli ultimi quattro mesi
della sua vita a Pietroburgo, come se si trattasse di qualcosa di nuovo. Ricordava le brighe
che s'era date, le sue sollecitazioni, tutta quella sua storia del progetto di codice militare,
che era stato preso in considerazione ma che ora si cercava di soffocare sotto il silenzio
perché era già stato preparato e presentato all'imperatore un altro progetto, peraltro molto
mediocre; si ricordò delle sedute del comitato, di cui faceva parte anche Berg; si ricordò
con quanta minuzia in quelle sedute si esaminasse tutto ciò che riguardava la forma e la
procedura delle sedute stesse e con quanto affannato zelo si eludesse tutto ciò che
riguardava la sostanza delle cose. Si sovvenne anche del suo lavoro legislativo, di come
egli si fosse dato pena di tradurre in russo gli articoli dei codici latino e francese, ed ebbe
vergogna di se stesso. Poi nella sua immaginazione riaffiorò Boguèarovo, le sue
occupazioni in campagna, il suo viaggio a Rjazan'; ricordò i contadini, lo starosta Dron e,
applicando a loro i diritti delle persone, che aveva distribuito in paragrafi, si chiese con
stupore come avesse potuto occuparsi così a lungo di un lavoro del tutto vano.



XIX



       Il giorno dopo il principe Andrej andò in visita presso alcune famiglie dove ancora
non era stato, e fra queste anche la famiglia Rostov con la quale aveva rinnovato la
conoscenza in occasione dell'ultimo ballo. A parte i doveri di cortesia, in forza dei quali
appariva tenuto a recarsi dai Rostov, sentiva il desiderio di rivedere a casa sua quella
singolare, vivace giovinetta che gli aveva lasciato un ricordo così piacevole.

       Nataša fu una delle prime persone ad accoglierlo. Indossava un abito da casa blu e
con quell'abito parve al principe Andrej ancora più graziosa di quando l'aveva vista
vestita da ballo. Lei e tutta la famiglia accolsero il principe Andrej come fosse stato un
vecchio amico, cioè in modo semplice e cordiale. Tutta la famiglia, che prima il principe
Andrej aveva giudicato così severamente, ora gli parve composta da bravissime persone,
semplici e buone. L'ospitalità e i modi affabili del vecchio conte, che a Pietroburgo
colpivano in modo particolarmente gradevole, erano tali che il principe Andrej non poté
rifiutare l'invito di trattenersi a pranzo. «Sì, sono buone, sono brave persone,» pensava
Bolkonskij, «incapaci, beninteso, di comprendere quale tesoro abbiano in Nataša; ma sono
brava gente, il miglior sfondo sul quale possa far spicco questa ragazza incantevole, così
poetica, così traboccante di vita!»


                                                                                           555
www.writingshome.com
                               Lev Nicolaevic Tolstoj – Guerra e pace


       Il principe Andrej sentiva in Nataša la presenza di un mondo suo particolare, per
lui del tutto nuovo, pervaso di gioie a lui sconosciute: di quel mondo a lui estraneo che già
allora, sul viale di Otradnoe e alla finestra di quella notte di luna, lo aveva tanto irritato.
Ma ora quel mondo non lo esasperava più; non era più un mondo estraneo, ed egli stesso,
entrandovi, vi trovava un piacere affatto nuovo.

       Dopo pranzo, su preghiera del principe Andrej Nataša sedette al clavicembalo e si
mise a cantare. Il principe Andrej stava in piedi accanto alla finestra e l'ascoltava
discorrendo con le signore. A mezzo di una frase musicale egli ammutolì, e
inaspettatamente sentì che le lacrime gli salivano alla gola, cosa di cui non si sarebbe
creduto capace. Guardava Nataša cantare e nella sua anima avveniva qualcosa di nuovo e
di lieto. Era felice, e al tempo stesso provava un senso di tristezza. Non aveva alcun
motivo per piangere, eppure era sul punto di rompere in lacrime. Piangere su che cosa?
Sul suo amore di un tempo? Sulla piccola principessa? Sulle sue delusioni?... Sulle sue
speranze per l'avvenire?... Sì e no. Più che per ogni altra cosa gli veniva voglia di piangere
per la terribile contraddizione della quale a un tratto si era così vivamente reso conto:
qualcosa di immenso e di indefinito che c'era in lui e quel qualcosa di angusto e di
palpabile, cioè lui stesso. Lui ed anche Nataša. Questa contraddizione lo faceva soffrire ed
esultare, mentre ella continuava il suo canto.

       Non appena ebbe finito di cantare, lei gli si fece accanto e gli domandò se gli fosse
piaciuta la sua voce. Fece questa domanda e subito dopo si turbò, rendendosi conto che
non avrebbe dovuto chiedere una cosa simile. Egli sorrise, la guardò e rispose che il suo
canto gli piaceva, così come gli piaceva tutto ciò che faceva lei.

       Il principe Andrej lasciò casa Rostov a tarda sera. Si mise a letto per pura abitudine,
ma ben presto constatò che non avrebbe potuto prender sonno. Ora accendeva la candela e
si sedeva sul letto, ora si alzava, ora si coricava di nuovo senza affatto sentire il peso
dell'insonnia, tanto era nuovo e gioioso il sentimento che provava nell'anima: era come se
da una stanza soffocante fosse uscito alla libera luce di Dio. Non gli passava neppure per
la mente di essere innamorato di Nataša Rostova; non pensava a lei: ne vedeva
semplicemente l'immagine e, in seguito a questo, tutta la sua esistenza gli apparve sotto
una nuova luce. «Per che cosa mi dibatto, per che cosa mi affanno in questa cornice chiusa
e ristretta, quando la vita, tutta la vita, mi si spalanca davanti con le sue gioie?» diceva a se
stesso. E, per la prima volta dopo tanto tempo, prese a fare lieti progetti per l'avvenire.
Decise fra sé che doveva occuparsi dell'educazione di suo figlio, trovare un precettore e
affidarlo a lui; poi avrebbe dovuto dare le dimissioni e partire per l'estero, visitare
l'Inghilterra, la Svizzera, l'Italia. «Bisogna che approfitti della mia libertà finché sento in

                                                                                             556
www.writingshome.com
                              Lev Nicolaevic Tolstoj – Guerra e pace


me tanta energia, tanta giovinezza,» diceva a se stesso. «Pierre aveva ragione dicendomi
che per essere felici bisogna credere anzitutto nella possibilità di esserlo: io adesso ci
credo. Lasciamo che i morti seppelliscano i morti, ma fin quando si è vivi, bisogna vivere
ed essere felici,» pensava.



XX



       Una mattina il colonnello Adol'f Berg, che Pierre conosceva come del resto
conosceva tutti a Mosca e a Pietroburgo, si presentò in casa sua vestito di un'uniforme
perfetta, le ciocche gonfie e impomatate sulle tempie, come le portava l'imperatore
Alessandro.

       «Sono stato proprio ora in casa della contessa vostra moglie e sono stato sfortunato.
La mia preghiera non è stata esaudita; spero di aver più fortuna con voi, conte,» disse
sorridendo.

       «Che cosa vi serve, colonnello? Sono al vostro servizio.»

       «Adesso, conte, io mi sono sistemato alla perfezione nel nuovo appartamento,»
esordì Berg, evidentemente convinto che anche gli altri, nell'udire un fatto del genere,
potessero soltanto compiacersene, «e perciò ho deciso di dare una piccola serata per i
conoscenti miei e di mia moglie.» (Egli sorrise in modo ancor più amabile.) «Volevo
pregare la contessa e voi di onorarmi di una vostra visita a casa nostra per una tazza di tè
e... per la cena.»

       Soltanto la contessa Elena Vasil'evna, giudicando indecoroso per sé recarsi in casa
d'una famiglia Berg, poteva esser capace di rifiutare quell'invito. Berg spiegò con tanta
chiarezza perché desiderasse raccogliere presso di sé una piccola e selezionata compagnia,
perché questo gli avrebbe fatto piacere, e per quale ragione fosse incline a non sprecar
denaro in partite a carte e altre cose mediocri, ma per un gruppo eletto di persone fosse
pronto ad affrontare delle spese, che Pierre non seppe declinare l'invito e promise di
andare.

       «Però non venite tanto tardi, conte, se posso chiedervelo; dieci minuti prima delle
otto, scusate l'ardire. Faremo una partita, ci sarà il nostro generale. Lui è molto buono con
me. Poi si cenerà. Siate così gentile, dunque.»


                                                                                         557
www.writingshome.com
                               Lev Nicolaevic Tolstoj – Guerra e pace


       Contrariamente alla sua abitudine di arrivare in ritardo, invece che alle otto meno
dieci quel giorno Pierre giunse in casa Berg alle otto meno un quarto.

       I Berg, provveduto a quanto occorreva per la serata, erano già pronti a ricevere gli
invitati.

       Berg era insieme alla moglie nel suo nuovo studio, lindo e luminoso, arredato con
mobili nuovi, con piccoli busti e quadretti qua e là. Sedeva vestito della sua uniforme
nuova, tutta abbottonata, accanto alla moglie, e le andava spiegando che si possono e si
debbono sempre avere conoscenze al di sopra di noi, perché soltanto così si può trarne
qualche piacevole conseguenza.

       «Ne ricavi qualcosa, puoi chiedere qualcosa. Ecco, guarda come sono vissuto io sin
dai primi gradi che ho avuto (Berg non misurava la sua vita in base agli anni, ma in base
alle sue promozioni). I miei compagni non sono ancora nulla, mentre io faccio le veci del
comandante del reggimento, ho la gioia di essere vostro marito.» Si alzò e baciò la mano di
Vera, ma, prima di avvicinarsi a lei, distese l'angolo del tappeto che si era rivoltato. «E con
che cosa ho ottenuto tutto questo? Soprattutto sapendo scegliere le mie conoscenze. Va da
sé che bisogna anche saper essere virtuosi e diligenti.»

       Berg sorrise, consapevole della sua superiorità sulle deboli donne e tacque,
pensando che quella sua diletta consorte era appunto una debole donna che non poteva
capire ciò che fa il valore di un uomo: ein Mann zu sein. Ma nello stesso momento anche
Vera aveva avuto un sorriso di superiorità su quel marito così dabbene e così virtuoso, che
tuttavia, a parere di Vera, non diversamente da tutti gli uomini intendeva male la vita.
Giudicando da sua moglie, considerava tutte le donne deboli e stupide. Da parte sua Vera,
giudicando da suo marito e dilatando questo giudizio, pensava che tutti gli uomini
attribuiscono la facoltà di ragionare soltanto a se stessi, ma in realtà non capiscono nulla e
sono superbi ed egoisti.

       Berg si alzò e, abbracciata sua moglie, con precauzione, per non sciupare il collo di
merletto della pèlerine, che aveva pagata cara, la baciò nel mezzo delle labbra.

       «Solo una cosa: bisogna evitare di aver troppo presto dei bambini,» disse, seguendo
un'inconscia associazione d'idee.

       «Sì,» rispose Vera, «io non lo desidero affatto. Bisogna far vita di società.»

       «La principessa Jusupova ne aveva uno identico al tuo!» esclamò Berg con un
sorriso buono e felice, indicando il collo di merletto.

                                                                                           558
www.writingshome.com
                               Lev Nicolaevic Tolstoj – Guerra e pace


       In quel momento fu annunciato il conte Bezuchov. I due coniugi si scambiarono un
sorriso soddisfatto, ciascuno attribuendo a se stesso l'onore di quella visita.

       «Ecco che cosa vuol dire saper fare delle conoscenze,» pensò Berg. «Ecco che cosa
vuol dire sapersi comportare a modo!»

       «Solo, ti prego, quando intrattengo gli ospiti,» disse Vera, «tu non mi interrompere,
perché io so come si deve intrattenere ciascuno e come ci si deve esprimere, a seconda
delle persone.»

       Anche Berg sorrise.

       «Sì,» rispose, «ma a volte tra uomini si deve parlare da uomini.»

       Pierre fu ricevuto nel salotto nuovo, nel quale non era possibile sedere in alcun
luogo senza sciupare la simmetria, la pulizia e l'ordine; perciò fu del tutto comprensibile e
niente affatto strano che Berg, pur avendo magnanimamente deciso di spostare una
poltrona o un divano in favore di un ospite di tanto riguardo, poiché evidentemente egli
stesso era in preda ad una dolorosa indecisione, lasciasse la decisione di questo problema
alla scelta dell'ospite. Pierre guardò la simmetria, spostando verso di sé una sedia, e subito
Berg e Vera diedero corso alla serata, intrattenendo l'ospite e interrompendosi l'un l'altro.

       Vera, essendosi messa in testa che bisognava intrattenere Pierre con un discorso
sull'ambasciata francese, aveva subito scelto quell'argomento. Berg, invece, avendo deciso
che era opportuno anche un discorso da uomini, interruppe la moglie per affrontare la
questione della guerra con l'Austria e, involontariamente, dall'argomento generale cadde
in considerazioni personali in merito alle proposte che gli erano state fatte per prender
parte alla campagna d'Austria e alle ragioni per le quali egli non le aveva accettate.
Sebbene la conversazione risultasse molto sconclusionata e Vera fosse risentita perché vi si
era immischiato l'elemento maschile, entrambi i coniugi si compiacevano di constatare
che, sebbene al momento ci fosse soltanto uno degli invitati, la serata era cominciata molto
bene e che questa loro serata assomigliava come due gocce d'acqua a ogni altra serata: con
le sue conversazioni, il tè e le candele accese.

       Poco dopo giunse Boris, vecchio compagno d'arme di Berg. Egli trattava Berg e
Vera con una certa sfumatura di superiorità e di protezione. Poi arrivò una signora
accompagnata da un colonnello, poi il generale in persona, poi i Rostov, e la serata era
ormai in tutto simile a ogni altra serata del genere. Berg e Vera non sapevano trattenere un
sorriso di soddisfazione alla vista di quel movimento che regnava nel loro salotto e
ascoltando quel chiacchiericcio incoerente, quel fruscio degli abiti e delle riverenze. Tutto

                                                                                           559
www.writingshome.com
                                Lev Nicolaevic Tolstoj – Guerra e pace


era come in tutte le altre case e particolarmente a posto era il generale, che elogiò
l'appartamento, diede una pacca cordiale sulla spalla di Berg e con paterna autorità
dispose la sistemazione del tavolo per il boston. Il generale sedette vicino al conte Il'ja
Andreiè che, dopo di lui, era l'invitato di maggior prestigio. I vecchi in compagnia dei
vecchi, i giovani con i giovani, la padrona presso il tavolo del tè sul quale era posato un
cestino d'argento, colmo degli identici biscotti che i Panin offrivano alle loro serate: tutto,
insomma, era né più né meno come in casa degli altri.



XXI



       Pierre, essendo uno degli ospiti di maggior riguardo, dovette giocare a boston con
Il'ja Andreiè, col generale e col colonnello. Al tavolo del boston gli accadde di sedersi a un
posto dal quale poteva vedere Nataša, e fu colpito dallo strano cambiamento avvenuto in
lei dal giorno del ballo. Nataša era taciturna, e non soltanto non appariva bella come il
giorno del ballo, ma sarebbe stata addirittura brutta se non avesse avuto un aspetto dolce e
indifferente a tutto.

       «Che cos'avrà?» pensava Pierre, guardandola. Nataša sedeva al tavolo del tè
accanto a sua sorella e, senza guardarlo, rispondeva di malavoglia qualcosa a Boris che le
si era seduto al fianco. Dopo aver buttato sul piano del tavolo tutte le carte di un seme e
aver fatto, con grande soddisfazione del suo partner, cinque levate, Pierre, avendo udito
delle voci di saluto e il rumore dei passi di qualcuno che entrava nella stanza proprio
mentre si raccoglievano le carte dal tavolo, gettò di nuovo un'occhiata a Nataša.

       «Che cosa le è successo?» si chiese, ancor più stupito.

       Appariva trasfigurata. Non era più brutta come qualche istante prima, ma di nuovo
bella come era apparsa al ballo.

       Il principe Andrej si avvicinò a Pierre e Pierre notò anche sul viso dell'amico
un'espressione nuova, più giovanile.

       Egli cambiò posto diverse volte durante il gioco, ora trovandosi di spalle, ora di
faccia rispetto a Nataša, e durante il corso dei sei rubbers, fece tra sé varie considerazioni su
di lei e sul principe Andrej.




                                                                                             560
www.writingshome.com
                               Lev Nicolaevic Tolstoj – Guerra e pace


       «Fra di loro sta accadendo qualcosa di importante,» pensò Pierre, e un sentimento
di pianto di gioia e di amarezza insieme lo turbava, distraendolo dal gioco.

       Dopo i sei rubbers il generale si alzò dicendo che così non era possibile giocare e
Pierre venne lasciato in libertà. Nataša, in disparte, parlava con Sonja e con Boris. Vera,
con un fine sorriso sulle labbra, parlava col principe Andrej. Pierre si avvicinò al suo amico
e, dopo aver domandato se ciò di cui stavano parlando non fosse segreto, si sedette vicino
a loro. Vera, essendosi accorta dell'attenzione del principe Andrej per Nataša, aveva deciso
che a una serata, a una vera serata, era necessario che si facessero sottili allusioni a
problemi sentimentali e, colto un momento in cui il principe Andrej era solo, aveva dato
corso a una conversazione sui sentimenti in genere e sulla sorella in particolare. Con un
invitato così intelligente (tale infatti ella considerava il principe Andrej) era necessario che
lei mettesse in opera tutta la sua arte diplomatica.

       Quando Pierre si avvicinò a loro, notò che Vera era nel pieno e più compiaciuto
fervore del suo discorso, mentre il principe Andrej appariva confuso, cosa che gli accadeva
ben di rado.

       «Che cosa ne pensate, principe?» diceva Vera con quel fine sorriso. «Voi siete così
perspicace, così bravo a capire al volo il carattere delle persone. Che cosa pensate di
Nathalie? Può essere costante nei suoi affetti, può come altre donne (Vera alludeva a se
stessa) amare una volta sola e restar fedele allo stesso uomo? Io credo che sia questo il vero
amore. Qual è il vostro parere, principe?»

       «Io non conosco abbastanza vostra sorella,» rispose il principe Andrej con un
sorriso ironico sotto il quale voleva nascondere il proprio turbamento, «per pronunciarmi
su una questione così delicata; e poi ho notato che quanto meno una donna piace, tanto
più è costante,» aggiunse, e gettò un'occhiata a Pierre che in quel momento si era
avvicinato.

       «Sì, questo è vero, principe,» continuò Vera. «Nella nostra epoca (parlava della sua
epoca come in genere amano parlarne le persone limitate, che credono di aver scoperto
tutte le peculiarità del presente e che le peculiarità degli uomini mutino col tempo), ai
nostri giorni una ragazza ha tanta libertà, che spesso le plaisir d'être courtisée soffoca il vero
sentimento. Et Nathalie, il faut l'avouer, y est très sensible.» Questo ritorno a Nathalie non
fece che contrariare di nuovo il principe Andrej; egli avrebbe voluto alzarsi, ma Vera, con
un sorriso ancor più sottile, continuò: «Penso che nessuna sia stata cortisée quanto lei,
eppure, fino a questi ultimi tempi, nessuno le è mai veramente piaciuto.


                                                                                              561
www.writingshome.com
                                Lev Nicolaevic Tolstoj – Guerra e pace


       Del resto anche voi, conte, lo sapete,» disse, rivolgendosi a Pierre; «anche il nostro
caro cousin Boris che, entre nous, era molto ma molto dans le pays du Tendre...» continuò
alludendo a una carta geografica dell'amore che allora era di moda.

       Il principe Andrej taceva, con la fronte aggrottata.

       «Voi siete amico di Boris, vero?» gli chiese Vera.

       «Sì, lo conosco...»

       «Immagino che vi ha parlato del suo amore d'infanzia per Nataša.»

       «C'è stato un amore d'infanzia?» chiese il principe Andrej, arrossendo di colpo.

       «Sì. Vous savez, entre cousin et cousine cette intimité mène quelquefois à l'amour: le
cousinage est un dangereux voisinage, n'est ce pas?»

       «Oh, non c'è dubbio,» disse il principe, e a un tratto, con una vivacità improvvisa e
innaturale prese a scherzare con Pierre, ammonendolo a sorvegliare i suoi rapporti con le
cugine cinquantenni di Mosca; alla fine, nel mezzo di questa scherzosa conversazione, si
alzò, prese Pierre sotto braccio e lo trasse in disparte.

       «Be', che cosa c'è?» chiese Pierre, il quale aveva osservato non senza stupore la
strana animazione del suo amico e aveva notato l'occhiata che il principe Andrej,
alzandosi, aveva lanciato a Nataša.

       «Ho bisogno, ho bisogno di parlare con te,» disse il principe Andrej. «Tu conosci i
nostri guanti da donna (parlava dei guanti massoni che venivano dati a ogni nuovo
confratello affinché li consegnasse alla donna amata). Io... Ma no, parleremo dopo...» E,
con una strana luce negli occhi e una strana inquietudine nei gesti, si avvicinò a Nataša
sedendolesi accanto. Pierre vide che le domandava qualcosa e lei gli rispondeva, con un
subitaneo rossore.

       Ma in quel momento Berg si avvicinò a Pierre e lo pregò con particolare insistenza
di prender parte alla discussione sugli avvenimenti di Spagna che stava svolgendosi tra il
colonnello e il generale.

       Berg era felice. Un sorriso di soddisfazione non abbandonava mai la sua faccia. Era
una serata molto riuscita, in tutto e per tutto uguale agli altri ricevimenti ai quali aveva
assistito. Sì, tutto era perfettamente uguale: i fini discorsi delle signore, il gioco di carte, il
generale che al gioco alzava la voce, il samovar, i biscotti. C'era una sola cosa che ancora
mancava, una cosa che aveva sempre visto alle serate e avrebbe voluto imitare: mancava
                                                                                               562
www.writingshome.com
                                Lev Nicolaevic Tolstoj – Guerra e pace


una rumorosa discussione fra uomini, una discussione su qualcosa d'importante e
d'intelligente; ma alla fine il gentrale aveva dato inizio a questa discussione, e in essa,
appunto, Berg trascinò Pierre.



XXII



       Il giorno dopo il principe Andrej, che era stato invitato dal conte Il'ia Andreiè, andò
a pranzo dai Rostov, e passò tra loro l'intera giornata.

       Tutti in casa sentivano per chi fosse venuto il principe Andrej, ed egli, senza
nasconderlo, fece in modo di stare tutta la giornata con Nataša. Non soltanto nell'anima di
Nataša, sbigottita, eppure felice e piena di esaltazione, ma nella casa intera si avvertiva
una sorta di timore di fronte a qualcosa d'importante che sarebbe dovuto accadere. La
contessa guardava con occhi tristi e gravemente severi il principe Andrej mentre parlava
con Nataša, e timidamente fingeva di cominciare qualche insignificante discorso non
appena lui si voltava a guardarla. Sonja aveva paura di allontanarsi da Nataša e al tempo
stesso temeva di essere d'impaccio quando era insieme a loro. Nataša, ogni volta che
restava per un momento a tu per tu con lui, impallidiva nel timore dell'attesa: la timidezza
del principe Andrej la lasciava stupita. Ella sentiva che lui doveva dirle qualcosa, ma che
non riusciva a decidersi.

       Quando la sera il principe Andrej se ne andò, la contessa si avvicinò a Nataša e le
chiese in un bisbiglio:

       «Ebbene?»

       «Mamma, per amor di Dio, non domandatemi nulla, ora. Non sono cose di cui si
possa parlare,» rispose Nataša.

       Ma, nonostante questo, quella sera Nataša rimase a lungo nel letto della madre, e a
tratti appariva sbigottita, con gli occhi incantati, a tratti si lasciava cogliere dall'agitazione.
Raccontò alla madre come lui l'avesse elogiata, come le aveva detto che sarebbe andato
all'estero, poi le aveva chiesto dove loro avrebbero trascorso la prossima estate, e le aveva
chiesto anche di Boris.




                                                                                               563
www.writingshome.com
                                Lev Nicolaevic Tolstoj – Guerra e pace


       «Ma una cosa simile, una cosa simile... non l'avevo mai provata!» soggiunse. «Solo
che con lui sono spaventata, ho sempre paura quando sono insieme a lui. Che cosa vorrà
dire, questo? Vorrà dire che stavolta è una cosa vera? Mamma, state dormendo?»

       «No, tesoro; ma sono spaventata anch'io,» rispose la contessa. «Ora va'!»

       «Fa' lo stesso; tanto non posso dormire. Che stupidaggine dormire! Mamma,
mammina, una cosa simile a me non era mai successa!» disse Nataša con un misto di
stupore e di spavento, al cospetto del sentimento che provava dentro di sé. «Ma chi
avrebbe mai potuto pensarlo!...»

       A Nataša sembrava d'essersi innamorata del principe Andrej fin da quando lo
aveva visto la prima volta a Otradnoe. Ed ora la spaventava quella strana, inattesa fortuna
d'aver incontrato di nuovo colui che aveva scelto fin da allora (di questo lei era
fermamente convinta), e di constatare che egli non era affatto indifferente nei suoi
confronti.

       «E doveva proprio capitare a Pietroburgo, proprio adesso che ci siamo anche noi. E
dovevamo incontrarci proprio a quel ballo! Sembra fatto apposta. Ma questo è destino. È
chiaro che è destino, che tutto portava a questo. Già allora, appena l'ho visto, ho sentito
qualcosa di strano.»

       «E cos'altro ti ha detto? Che cosa sono questi versi? Leggi...» disse pensierosa la
madre, domandandole dei versi che il principe Andrej aveva scritto nell'album di lei.

       «Mamma, non è una cosa sconveniente che lui sia vedovo?»

       «Basta, Nataša. Prega Dio. Les mariages se font dans les cieux.»

       «Mamma, mammina cara, come vi voglio bene! Come sono contenta!» gridò Nataša,
piangendo di felicità e d'emozione ed abbracciando sua madre.

       In quello stesso momento il principe Andrej era da Pierre. Gli parlava del suo
amore per Nataša e del fermo proposito di sposarla.



       Quel giorno in casa della contessa Elena Vasil'evna c'era un raout: erano intervenuti
l'ambasciatore francese, un principe che negli ultimi tempi era diventato assiduo
frequentatore della casa della contessa, molte signore e numerosi uomini brillanti. Pierre
era sceso dal suo appartamento, aveva gironzolato per le sale e stupito tutti gli invitati con
la sua aria assorta, distratta e cupa.
                                                                                          564
www.writingshome.com
                              Lev Nicolaevic Tolstoj – Guerra e pace


      Dalla sera del ballo Pierre aveva sentito approssimarsi una delle sue crisi di
ipocondria, e con sforzi disperati cercava di combatterla. Da quando il principe era
diventato un assiduo frequentatore del salotto di sua moglie, Pierre, in modo affatto
inatteso, era stato nominato gentiluomo di corte. Da quel momento aveva cominciato a
provare un senso di oppressione e di vergogna quando si trovava nell'alta società, e
sempre più spesso avevano cominciato ad assalirlo i tetri pensieri di un tempo sulla vanità
d'ogni cosa umana. Nello stesso tempo il sentimento da lui notato fra la sua protetta,
Nataša, e il principe Andrej acuiva maggiormente questo suo umore cupo, col contrasto
fra la sua posizione e quella del suo amico. Pierre cercava di non pensare né a sua moglie
né a Nataša e al principe Andrej. Tutto tornava a sembrargli insignificante al confronto con
l'eternità; di nuovo gli si prospettava la domanda: «A che scopo?» E giorno e notte, si
costringeva ad occuparsi delle incombenze massoniche, sperando di allontanare così lo
spirito maligno. Dopo le undici, mentre, uscito dall'appartamento della contessa, se ne
stava nella sua stanza al piano superiore, bassa e piena di fumo e, seduto al tavolo con
indosso una logora veste da camera, copiava gli originali di certi atti scozzesi, qualcuno
entrò nella camera. Era il principe Andrej.

      «Ah, siete voi,» disse Pierre con aria distratta e scontenta. «Io sto lavorando,» disse,
indicando il quaderno come fosse stato un rifugio dai guai della vita, che è il modo con cui
le persone infelici considerano il proprio lavoro.

      Il principe Andrej, raggiante, felice, rinato alla vita, si fermò davanti a Pierre e,
senza accorgersi del suo volto malinconico, gli sorrise con l'egoismo della felicità.

      «Ebbene, mio caro,» disse, «volevo dirtelo fin da ieri e oggi sono venuto da te
apposta per questo. Non mi è mai capitato di provare nulla di simile. Sono innamorato,
amico mio.»

      Pierre trasse un sospiro profondo e lasciò cadere il suo corpo massiccio sul divano,
accanto al principe Andrej.

      «Di Nataša Rostova, vero?» disse.

      «Sì, sì; e di chi altri, se no? Non avrei mai creduto che potesse accadere, ma questo
sentimento è più forte di me. Ieri mi sono tormentato, ho sofferto, ma non avrei dato
nemmeno questa sofferenza per nulla al mondo. Prima non vivevo. Solo adesso vivo, ma
non posso vivere se non ho lei. Ma è possibile che lei mi ami?... Io per lei sono vecchio...
Ma tu perché non dici nulla?»



                                                                                          565
www.writingshome.com
                               Lev Nicolaevic Tolstoj – Guerra e pace


       «Io? Io? Che cosa volete che vi dica,» disse Pierre bruscamente, alzandosi e
cominciando a camminare per la stanza. «Io l'avevo sempre pensato... È un tale tesoro,
quella ragazza, un tale... È una ragazza rara... Caro amico, vi prego, non vi lambiccate
troppo il cervello, non lasciatevi cogliere dai dubbi. Sposatevi... Io sono sicuro che nessuno
sarà più felice di voi.»

       «Ma lei?»

       «Lei vi ama.»

       «Non dire assurdità...» disse il principe Andrej sorridendo e guardando Pierre
dritto negli occhi.

       «Vi ama, io lo so che vi ama,» proruppe Pierre con voce stizzita.

       «No, stammi a sentire,» disse il principe Andrej afferrandolo per un braccio, «lo
capisci in che posizione mi trovo? Ho bisogno di dire tutto a qualcuno.»

       «Ma sì, certo, parlate; mi fa molto piacere che parliate,» disse Pierre; e in effetti il
suo viso mutò; le rughe gli si erano spianate ed egli si dispose ad ascoltare con gioia il
principe Andrej.

       Il principe Andrej sembrava, ed era, una persona del tutto diversa, una persona
nuova. Dov'era quella sua espressione tediata, quel suo disprezzo per la vita, quel suo
perpetuo scetticismo? Pierre era l'unica persona con la quale egli fosse disposto a
confidarsi, e gli si confidava con assoluto abbandono, rivelandogli tutto ciò che sentiva in
cuore. Ora, disinvolto e sicuro, faceva progetti per un lungo avvenire; dichiarò che non
intendeva sacrificare la propria felicità ai capricci di suo padre, che avrebbe indotto il
padre ad acconsentire al matrimonio e a voler bene a lei, oppure avrebbe fatto a meno del
suo consenso; e non finiva di stupirsi del sentimento che si era impossessato di lui come
qualcosa di strano, di estraneo, di totalmente autonomo dalla sua volontà.

       «Non avrei mai creduto a chi mi avesse detto che sarei stato capace di amare così,»
disse il principe Andrej. «È un sentimento del tutto diverso da quello che ho provato in
altri tempi. Il mondo intero per me è diviso in due metà, adesso: una è lei e lì è riposta
tutta la felicità, la speranza, la luce; l'altra metà è tutto il resto; e dove lei non c'è tutto è
desolazione e tenebre...»

       «Desolazione e tenebre,» ripeté Pierre, «Sì, sì, questo lo capisco.»




                                                                                              566
www.writingshome.com
                               Lev Nicolaevic Tolstoj – Guerra e pace


        «Io non posso non amare la luce, non si può farmene una colpa. E sono tanto felice.
Mi comprendi? Io lo so che sei contento per me.»

        «Sì, si,» confermò Pierre, guardando l'amico con occhi mesti e commossi. Quanto
più luminosa gli appariva la sorte del principe Andrej, tanta più cupa gli sembrava la
propria.



XXIII



        Per potersi sposare era necessario il consenso di suo padre, e a tale scopo l'indomani
il principe Andrej partì per recarsi da lui.

        Il vecchio principe accolse quella notizia con apparente tranquillità, ma con intima
acrimonia. Non comprendeva che qualcuno potesse desiderare di cambiar vita, di
introdurvi qualcosa di nuovo, quando per lui l'esistenza era ormai conclusa. «Mi lascino
finir di vivere come mi pare, poi facciano quello che vogliono,» diceva a se stesso il
vecchio. Col figlio, tuttavia, egli ricorse alla diplomazia che era solito usare nelle
circostanze importanti. Con voce tranquilla prese a esaminare la cosa.

        In primo luogo il matrimonio non era brillante né dal punto di vista del parentado
né da quello del censo e del casato. In secondo luogo, il principe Andrej non era nella
prima gioventù e la sua salute era delicata (il vecchio insistette in modo particolare su
questo punto), mentre lei era giovanissima. In terzo luogo, c'era un figlioletto, e
preoccupava affidarlo a una ragazzina. «Quarta e ultima cosa,» disse il vecchio,
guardando ironicamente suo figlio, «io ti chiedo soltanto di rimandare tutto di un anno;
va' all'estero, curati, cerca, come appunto vuoi fare, un precettore tedesco per il principe
Nikolaj; dopo, se davvero l'amore, la passione, il puntiglio, chiamali come ti pare, sono
così grandi, sposati pure. E questa è la mia ultima parola, sappilo, l'ultima...» concluse il
principe, in un tono che rivelava come nulla l'avrebbe indotto a mutare la sua decisione.

        Il principe Andrej comprese perfettamente come il vecchio sperasse che il suo
sentimento o quello della sua futura sposa non avrebbero sostenuto la prova di un anno,
oppure che lui stesso, il vecchio principe, nel frattempo sarebbe morto; decise così di
rispettare la volontà del padre: di fare la richiesta di matrimonio e di rimandare le nozze di
un anno.



                                                                                          567
www.writingshome.com
                               Lev Nicolaevic Tolstoj – Guerra e pace


       Tre settimane dopo l'ultima serata trascorsa dai Rostov, il principe Andrej fece
ritorno a Pietroburgo.

       Il giorno successivo a quella spiegazione con sua madre, Nataša aveva atteso
Bolkonskij per tutto il giorno, ma egli non era venuto. Il giorno dopo e quello seguente
passarono allo stesso modo. Nemmeno Pierre si faceva vedere e Nataša, non sapendo che
il principe Andrej si era recato da suo padre, non sapeva spiegarsi quella sua assenza.

       Passarono così tre settimane. Nataša non voleva andare in nessun posto e girava per
le stanze come un'ombra, oziosa e accasciata; la sera, di nascosto da tutti, si abbandonava
al pianto e non andava nemmeno in camera di sua madre. Arrossiva continuamente e
s'irritava per nulla. Le pareva che tutti sapessero della sua delusione, che la
compiangessero e ridessero di lei. Data l'intensità del suo intimo dolore, questa ferita del
suo amor proprio acuiva la sua infelicità.

       Una volta sola andò dalla contessa, per dirle qualcosa, ma all'improvviso scoppiò a
piangere. Le sue lacrime erano le lacrime di una bambina offesa, che non sa per quale
ragione sia stata castigata.

       La contessa prese a consolarla. Nataša, che in principio era stata ad ascoltare le
parole di sua madre, a un tratto la interruppe:

       «Basta, mamma, io non ci penso neppure, non voglio pensarci! È semplice: prima
veniva e ora non viene più, non viene più...»

       La sua voce tremò; per poco ella non scoppiò di nuovo a piangere, ma si riprese e
continuò con calma:

       «E poi io non voglio affatto sposarmi. Lui mi fa paura: adesso mi sono calmata, mi
sono calmata del tutto.»

       Il giorno dopo questa conversazione Nataša si mise un vecchio vestito che
indossava quando si sentiva felice, e cominciò la giornata secondo il sistema di vita che
aveva abbandonato dopo il ballo. Dopo aver bevuto il tè andò nella sala che le piaceva più
di tutte per la sua forte résonnance e prese a cantare i suoi solfeggi. Terminato il primo
esercizio, si fermò nel mezzo della sala e ripeté una frase musicale che le era
particolarmente piaciuta. Rimase gioiosamente sospesa, quasi fosse stato del tutto
imprevedibile, all'incanto con cui i suoni, fondendosi insieme, riempivano il vuoto della
sala e lentamente morivano, e a un tratto si sentì allegra. «Perché pensarci tanto? Anche
così è tanto bello!» disse a se stessa, e cominciò a camminare avanti e indietro sul sonoro
parquet della sala, non a passi normali, ma passando a ogni passo dal tacco sulla punta
                                                                                          568
www.writingshome.com
                               Lev Nicolaevic Tolstoj – Guerra e pace


(aveva le scarpe nuove preferite) e ascoltando con lo stesso piacere dei suoni della propria
voce anche questo battere cadenzato del tacco e lo scricchiolare della punta. Passando
davanti allo specchio, vi diede un'occhiata. «Ecco, quella sono io!» pareva dire
l'espressione della sua faccia alla vista di se stessa. «E va benissimo così: non ho bisogno di
nessuno.»

       Un domestico voleva entrare per mettere in ordine qualcosa nel salone, ma lei non
glielo permise; chiuse la porta alle sue spalle e continuò la sua passeggiata. Quella mattina
stava ritrovando il suo stato d'animo preferito: d'amore e di entusiasmo per se stessa. «Ma
che incanto, questa Nataša!» disse di nuovo fra sé con le parole di un'ipotetica terza
persona di sesso maschile. «È bella, è giovane, ha una voce deliziosa e non dà fastidio a
nessuno: basta solo lasciarla in pace.» Ma, per quanto la lasciassero in pace, non le era più
possibile stare tranquilla, e subito ne ebbe la sensazione.

       In anticamera era stato aperto il portone d'ingresso e qualcuno domandava: «Sono
in casa?» Poi si udirono dei passi. Nataša continuava a guardarsi nello specchio, ma non si
vedeva più. Aveva l'orecchio teso a quei rumori in anticamera. Quando tornò a vedersi, il
suo viso era pallido. Era lui. Lo sapeva con certezza, sebbene avesse udito appena il suono
della sua voce attraverso la porta chiusa.

       Pallida e sgomenta corse nel salone.

       «Mamma, è venuto Bolkonskij!» disse. «Mamma, è una cosa tremenda,
insopportabile! Io non voglio... soffrire! Che cosa devo fare?...»

       La contessa non ebbe il tempo di risponderle: il principe Andrej entrò nel salotto col
viso serio e preoccupato.

       Non appena scorse Nataša, si fece raggiante. Baciò la mano alla contessa e a Nataša,
poi sedette accanto a loro sul divano.

       «Da un pezzo non abbiamo più avuto il piacere...» incominciò la contessa, ma il
principe Andrej la interruppe, rispondendo alla sua domanda e insieme affrettandosi,
evidentemente, a dire ciò che aveva bisogno di dire.

       «Non sono venuto da voi in tutto questo tempo, perché sono stato da mio padre;
dovevo parlare con lui di una cosa molto importante. Sono tornato soltanto questa notte,»
disse, dopo aver gettato un'occhiata a Nataša. «Ho bisogno di parlare con voi, contessa,»
soggiunse dopo un momento di silenzio.

       La contessa trasse un pesante sospiro e abbassò gli occhi.
                                                                                           569
www.writingshome.com
                                  Lev Nicolaevic Tolstoj – Guerra e pace


          «Sono a vostra disposizione!» disse.

          Nataša sapeva che doveva uscire, ma non poteva farlo; qualcosa le stringeva la gola,
ed ella guardava dritto in faccia il principe Andrej, con gli occhi spalancati, in modo del
tutto sconveniente.

          «Proprio ora? Proprio in questo istante?... No, non può essere!» pensava.

          Egli la guardò di nuovo e questo sguardo la convinse che non si era sbagliata. Sì,
adesso, in quel momento, si decideva la sua sorte.

          «Va', Nataša, ti chiamerò io,» disse la contessa a bassa voce.

          Nataša guardò il principe Andrej e sua madre con occhi sbigottiti, supplichevoli;
poi uscì.

          «Sono venuto, contessa, a chiedervi la mano di vostra figlia,» disse il principe
Andrej.

          Il volto della contessa si fece di fiamma, ma ella non disse nulla.

          «La vostra richiesta...» cominciò con solenne lentezza (egli taceva, guardandola
fisso negli occhi), «la vostra richiesta...» qui lei si confuse, «ci fa piacere e... io accetto la
vostra richiesta, ne sono felice. Anche mio marito... spero... ma è da lei che dipenderà
tutto.»

          «Glielo chiederò io stesso quando avrò avuto il vostro consenso... me lo concedete?»
disse il principe Andrej.

          «Sì,» disse la contessa, e gli porse la mano; poi, mentre lui si chinava sulla sua
mano, con un sentimento misto di distacco e di tenerezza, appoggiò le labbra sulla sua
fronte. Avrebbe desiderato volergli bene come a un figlio, ma sentiva che egli era per lei
una persona estranea, che le incuteva soggezione.

          «Sono certa che mio marito darà il consenso,» disse la contessa, «ma vostro padre...»

          «Mio padre, al quale ho comunicato i miei progetti, ha posto come condizione
inderogabile del suo consenso che il matrimonio non venga celebrato prima di un anno.
Questo, appunto, volevo comunicarvi,» disse il principe Andrej.

          «È vero che Nataša è ancora giovane, tuttavia un così lungo periodo...»

          «Non è possibile fare altrimenti,» disse con un sospiro il principe Andrej.

                                                                                              570
www.writingshome.com
                               Lev Nicolaevic Tolstoj – Guerra e pace


       «Vi manderò Nataša,» disse la contessa, e uscì dalla stanza.

       «Signore, abbi pietà di noi,» pregò, mentre andava in cerca della figlia.

       Sonja le disse che Nataša era nella sua camera. Nataša era seduta sul letto, pallida,
con gli occhi asciutti; guardava un'immagine e, facendosi dei rapidi segni di croce,
mormorava qualcosa. Quando vide sua madre, balzò in piedi e corse verso di lei.

       «Allora, mamma?... Allora?»

       «Va', va' da lui. Ha chiesto la tua mano,» disse la contessa in un tono che a Nataša
parve freddo. «Va'... va'...» ripeté ancora la madre con un accento pieno di mestizia e di
rimprovero, mentre la figlia correva via, e trasse un sospiro profondo.

       Nataša non si ricordò mai come fosse entrata nel salotto. Varcò la soglia e,
vedendolo, si fermò. «Possibile che quest'uomo estraneo ora sia diventato tutto per me?» si
domandò; e subito rispose a se stessa: «Sì, tutto; ora lui solo mi è più caro di ogni altra cosa
al mondo.»

       Il principe Andrej le si avvicinò con gli occhi bassi.

       «Vi ho amato fin dal primo istante che vi ho vista. Posso sperare?»

       La guardò e l'appassionata gravità di quel volto lo colpì. Quel volto diceva: «Perché
domandare? Perché dubitare di ciò che non si può non sapere? Perché parlare quando con
le parole non si può esprimere ciò che si sente?»

       Lei gli si fece accosto, poi si fermò. Il principe Andrej le prese la mano e vi depose
un bacio.

       «Mi amate?»

       «Sì, sì,» rispose Nataša quasi con stizza. Trasse un sospiro profondo, poi un secondo
ed un terzo, sempre più spesso, e alla fine scoppiò in singhiozzi.

       «Perché piangete? Che cosa avete?»

       «Ah, sono così felice» rispose lei sorridendo fra le lacrime; poi si fece ancor più
vicina, piegandosi verso di lui, meditò un secondo come per domandarsi se lo potesse fare,
poi gli diede un bacio.

       Il principe Andrej le teneva le mani, la guardava negli occhi e non trovava più nel
profondo della sua anima l'amore per lei che aveva sentito fino allora. Nella sua anima

                                                                                            571
www.writingshome.com
                              Lev Nicolaevic Tolstoj – Guerra e pace


subitamente era avvenuto un rivolgimento: al poetico e misterioso incanto del desiderio
era subentrata la pietà per la sua debolezza di donna e di bambina, la paura al cospetto
della sua dedizione e della sua fiducia, la coscienza grave e al tempo stesso lieta del dovere
che lo legava eternamente a lei. Il sentimento che ora provava, anche se non era più
luminoso e poetico come prima, era tuttavia più serio e più intenso.

      «Ve lo ha detto, maman, che deve passare ancora un anno?» chiese il principe
Andrej, continuando a fissarla negli occhi.

      «Possibile che proprio io, quella fanciulla, (tutti mi chiamavano così),» pensava
Nataša, «possibile che da questo momento io sia la moglie, l'eguale di quest'uomo quasi
sconosciuto ma così caro, così intelligente, stimato perfino da mio padre? Possibile che
tutto questo sia vero? Possibile che sia vero che ormai non si può più scherzare con la vita,
che io ormai sono grande, che adesso mi assumo una responsabilità precisa per ogni mio
atto, per ogni mia parola? Ma che cosa mi ha domandato?»

      «No,» rispose; ma non aveva capito ciò che lui le aveva domandato.

      «Perdonatemi,» disse il principe Andrej, «ma voi siete così giovane mentre io ho già
tanta esperienza della vita. Ho paura per voi. Voi non conoscete ancora voi stessa.»

      Nataša ascoltava tesa, concentrata, sforzandosi di capire il senso delle sue parole;
ma non capiva.

      «Per quanto gravoso possa sembrarmi quest'anno che rinvia e ritarda la mia
felicità,» continuò il principe Andrej, «in questo termine di tempo voi avrete modo di
valutare i vostri sentimenti. Fra un anno vi chiederò di fare la mia felicità, ma voi ora
restate libera: il nostro fidanzamento resterà un segreto e, se voi vi convinceste di non
amarmi o, invece, di amarmi...» disse il principe Andrej con un sorriso forzato.

      «Perché dite questo?» lo interruppe Nataša. «Lo sapete che vi ho amato fin dal
giorno che veniste la prima volta a Otradnoe,» soggiunse, fermamente persuasa di dire ciò
che pensava.

      «In un anno vi conoscerete meglio...»

      «Un anno intero!» esclamò all'improvviso Nataša, comprendendo solo a questo
punto che le nozze erano rimandate di un anno. «Ma perché mai un anno? Perché?»

      Il principe Andrej prese a spiegarle i motivi di quel rinvio. Nataša non lo ascoltava.

      «E non è possibile fare altrimenti?» domandò.
                                                                                          572
www.writingshome.com
                               Lev Nicolaevic Tolstoj – Guerra e pace


       Il principe Andrej non rispose, ma il suo viso espresse l'impossibilità di mutare
questa decisione.

       «È orribile! Sì, questo è orribile, orribile!» proruppe Nataša, e di nuovo scoppiò in
singhiozzi. «Io morirò, ad aspettare un anno: non è possibile, è spaventoso.» Gettò uno
sguardo al viso del suo fidanzato e vi colse una espressione di pietà e di indecisione. «No,
no, farò qualunque cosa,» disse, smettendo improvvisamente di piangere, «sono così
felice!»

       Il padre e la madre entrarono nella stanza e benedirono il fidanzato e la fidanzata.

       Da quel giorno il principe Andrej cominciò ad andare in casa Rostov come
fidanzato.



XXIV



       Non ci fu alcuna cerimonia di fidanzamento ufficiale, e a nessuno venne data
notizia dell'avvenuta promessa di matrimonio fra Bolkonskij e Nataša: su questo punto il
principe Andrej aveva insistito. Aveva detto che, essendo lui stesso la causa del rinvio, a
lui toccava portarne tutto il peso. E aveva aggiunto che con la sua parola si era legato per
sempre, ma non voleva legare Nataša e le lasciava piena libertà. Se fra sei mesi lei avesse
sentito di non amarlo, avrebbe avuto tutto il diritto di dirgli di no. S'intende che né i
genitori, né Nataša volevano sentir ventilare una simile ipotesi, ma il principe Andrej fu
irremovibile. Egli andava ogni giorno dai Rostov, ma non trattava Nataša da fidanzato: le
dava del «voi» e le baciava soltanto la mano. Dopo il giorno della domanda di
matrimonio, fra il principe Andrej e Nataša si erano stabiliti rapporti semplici, affettuosi,
del tutto diversi da prima. Era come se prima non si fossero conosciuti. E tutti e due
amavano ricordare come si guardassero a vicenda quando ancora erano niente l'uno per
l'altro; adesso si sentivano due esseri completamente diversi: allora erano innaturali,
adesso erano semplici e sinceri. All'inizio in famiglia si avvertì un certo imbarazzo, in
presenza del principe Andrej; egli dava l'impressione di essere una persona appartenente
a un altro mondo, e Nataša impiegò qualche tempo a render più familiari i rapporti fra lui
e le persone di casa, fiera di assicurare a tutti che egli, se dava l'impressione di essere così
diverso, in realtà era come tutti gli altri, che lei non ne aveva affatto soggezione e che
quindi nessuno doveva aver soggezione di lui. Dopo un po' di giorni in famiglia tutti si
abituarono alla sua presenza e, anche al suo cospetto, ripresero il loro abituale modo di

                                                                                            573
www.writingshome.com
                              Lev Nicolaevic Tolstoj – Guerra e pace


vivere, senza vergognarsi. Lui stesso, d'altronde, vi prendeva parte. Sapeva parlare di
problemi amministrativi col conte, di toilettes con la contessa e con Nataša, di album e di
ricami con Sonja. A volte, fra loro ma anche in presenza del principe Andrej, i Rostov si
stupivano di come tutto fosse avvenuto e di come i presagi ne fossero stati evidenti: la
visita del principe Andrej a Otradnoe, il loro arrivo a Pietroburgo, la somiglianza fra
Nataša e il principe Andrej, che la njanja aveva notato durante la prima visita del principe,
lo scontro nel 1805 fra Andrej e Nikolaj, e molti altri sintomi di quanto poi era accaduto
vennero osservati e commentati dai familiari.

      Nella casa regnavano quella poetica noia e quel silenzio che accompagnano sempre
la presenza di un fidanzato e di una fidanzata. Spesso, quando erano tutti insieme,
tacevano. A volte si alzavano e se ne andavano, e i due fidanzati, pur restando soli,
continuavano egualmente a tacere. Di rado accadeva che parlassero della loro futura
esistenza. Il principe Andrej provava, a parlarne, un senso di timore e di vergogna. Nataša
condivideva questo sentimento, come tutti i sentimenti di lui, che intuiva sempre. Una
volta Nataša si mise a fargli domande sul figlio. Il principe Andrej arrossì, cosa che adesso
gli accadeva di rado e invece a Nataša piaceva in modo particolare, e disse che suo figlio
non sarebbe vissuto insieme a loro.

      «Perché?» domandò Nataša, sbigottita.

      «Non posso toglierlo al nonno, e poi...»

      «Come gli avrei voluto bene!» esclamò Nataša, indovinando subito il suo pensiero.
«Ma lo so, voi volete che non esistano pretesti per accusare me e voi.»

      Talvolta il vecchio conte si avvicinava al principe Andrej, lo baciava, gli domandava
consigli a proposito dell'educazione di Petja o della carriera di Nikolaj. La vecchia
contessa, guardandoli, sospirava, Sonja temeva sempre di essere di troppo e si sforzava di
trovare dei pretesti per lasciarli soli anche quando loro non ne avevano motivo. Quando il
principe Andrej parlava (ed egli sapeva raccontare molto bene), Nataša lo ascoltava con
orgoglio; quando parlava lei, a volte si accorgeva con una sorta di gioioso timore che lui la
guardava attento, indagatore. Allora si domandava, perplessa:

      «Che cosa cerca in me? Dove vuole arrivare col suo sguardo? E se in me non ci fosse
ciò che lui cerca col suo sguardo?» A volte la prendeva quella pazza allegria che era una
sua peculiarità, e allora le piaceva soprattutto ascoltare e guardare come rideva il principe
Andrej. Egli rideva di rado, ma in compenso, quando gli accadeva di ridere, si
abbandonava tutto alla propria ilarità, e ogni volta, dopo quelle risate, Nataša si sentiva

                                                                                         574
www.writingshome.com
                               Lev Nicolaevic Tolstoj – Guerra e pace


più vicina a lui. Ella sarebbe stata pienamente felice se non l'avesse turbata il pensiero
dell'imminente separazione, che si andava avvicinando sempre più.

       La vigilia della sua partenza da Pietroburgo il principe Andrej portò con sé Pierre,
che dall'epoca del ballo non si era più fatto vedere dai Rostov. Pierre appariva sconcertato
e confuso. Si mise a discorrere con la contessa. Nataša sedette con Sonja al tavolino degli
scacchi, invitando tacitamente il principe Andrej, a unirsi a loro. Egli si avvicinò.

       «Conoscete da molto tempo Bezuchov?» le domandò. «Gli volete bene?»

       «Sì, è un uomo eccellente; e così buffo!»

       E, come sempre quando parlava di Pierre, Nataša si mise a raccontare buffi
aneddoti sulla sua distrazione, storielle che magari erano state del tutto inventate.

       «Sapete, io gli ho confidato il nostro segreto,» disse il principe Andrej. «Lo conosco
dall'infanzia. È un cuore d'oro. Vi prego, Nathalie,» aggiunse a un tratto con voce seria, «io
parto, Dio sa che cosa può accadere. Voi potete disamor... Sì, lo so che non dovrei parlare
di questo. Ma voglio dirvi una cosa sola: qualsiasi cosa vi accada quando io non ci sarò...»

       «Che cosa dovrebbe accadere?»

       «Qualunque cosa sgradevole dovesse accadere,» proseguì il principe Andrej, «io vi
prego, M.lle Sophie, qualunque cosa accada, rivolgetevi soltanto a lui per consiglio e per
aiuto. È l'uomo più distratto e buffo del mondo, ma è il cuore più grande che si possa
trovare.»

       Né il padre, né la madre, né Sonja, né lo stesso principe Andrej potevano prevedere
quale reazione avrebbe suscitato in Nataša il distacco dal suo fidanzato. Rossa e sconvolta,
ma con gli occhi asciutti, quel giorno ella gironzolò per la casa, occupandosi delle cose più
insignificanti, come incapace di comprendere ciò che l'attendeva. Non pianse nemmeno
nel momento in cui, prendendo congedo, egli le baciò la mano per l'ultima volta.

       «Non partite!» disse soltanto, con una voce che indusse il principe Andrej a
riflettere se non dovesse restare davvero, e che poi egli ricordò per molto tempo. Non
pianse nemmeno quando egli era ormai partito; ma per vari giorni rimase nella sua stanza,
senza piangere, senza interessarsi di nulla e semplicemente qualche volta dicendo:

       «Ah, perché se n'è andato?»

       Ma due settimane dopo la partenza del principe Andrej, in modo altrettanto
inatteso per chi le stava intorno, Nataša si scosse da questa sua malattia morale, tornò
                                                                                          575
www.writingshome.com
                               Lev Nicolaevic Tolstoj – Guerra e pace


quella di sempre, sebbene con una mutata fisionomia morale: come i bambini, dopo una
lunga malattia, si alzano dal letto con un altro viso.



XXV



       La salute e il carattere del principe Nikolaj Andreeviè Bolkonskij erano molto
declinati, in quell'ultimo anno, dopo la partenza del figlio. Il vecchio principe era
diventato ancora più irascibile e le sue escandescenze peraltro immotivate si scaricavano
sulla principessina Mar'ja. Sembrava che cercasse con cura particolare tutti i punti deboli
di sua figlia per poterla sottoporre a torture morali, e nel modo più crudele possibile. La
principessina Mar'ja aveva due passioni, e perciò due gioie: il nipotino Nikoluška e la
religione; sicché l'uno e l'altra erano gli argomenti preferiti degli attacchi e dei sarcasmi di
suo padre. Di qualunque cosa si parlasse, egli portava il discorso sulla superstizione delle
vecchie zitelle o sulla mania di viziare e di guastare i bambini. «Di lui (Nikoluška) vorresti
fare una vecchia zitella come te; ma ti sbagli: il principe Andrej ha bisogno di un figlio,
non di una femminuccia,» diceva. Oppure si rivolgeva a M.lle Bourienne, e in presenza
della principessina Mar'ja le domandava se le piacevano i nostri popi e le icone russe, e ci
scherzava sopra...

       Senza posa egli offendeva così, e nel modo più esulcerante, la principessina Mar'ja
ma ella non aveva neppure bisogno di fare sforzi su di sé per perdonargli. Forse che lui
poteva essere in colpa, nei suoi confronti? Poteva, lui che era suo padre e che, lei lo sapeva,
le voleva bene, essere ingiusto? E che cos'era poi la giustizia? La principessina non aveva
mai meditato su questa parola pretenziosa: «Giustizia». Tutte le complicate leggi
dell'umanità si sommavano per lei in una sola legge, semplice e chiara: quella dell'amore e
dell'abnegazione trasmessaci da Colui che con amore aveva sofferto per l'umanità, pur
essendo Dio. Che importava a lei della giustizia o dell'ingiustizia altrui? Lei doveva
soffrire ed amare, e questo, appunto, faceva.

       Durante l'inverno il principe Andrej arrivò a Lysye Gory. Era allegro, dolce e
affettuoso come da tempo la principessina Mar'ja non lo aveva più visto. Ella presentì che
qualcosa di nuovo doveva essergli accaduto, ma egli non disse nulla del suo amore. Prima
di partire conversò a lungo di qualcosa con suo padre e la principessina Mar'ja si accorse
che, al momento della partenza, erano irritati l'uno verso l'altro.



                                                                                            576
www.writingshome.com
                               Lev Nicolaevic Tolstoj – Guerra e pace


       Poco dopo la partenza del principe Andrej la principessina Mar'ja scrisse da Lysye
Gory a Pietroburgo alla sua amica Julie Karagina, che lei sognava, come sempre sognano
le ragazze, di maritare a suo fratello e che in quel periodo era in lutto in seguito alla morte
di suo fratello ucciso in Turchia.



       «È chiaro che le afflizioni sono la nostra sorte comune, cara e dolce amica Julie.

       La vostra perdita è così terribile che io non me la posso spiegare altrimenti se non
come una grazia speciale di Dio, il quale, nel Suo amore per voi, vuole mettere alla prova
voi e la vostra meravigliosa mamma. Ah, cara amica, soltanto la religione può, non dico
consolarci, ma sottrarci alla disperazione; soltanto la religione può spiegarci ciò che, senza
il suo aiuto, l'uomo non può comprendere: per quale scopo, per quale ragione creature
elevate, capaci di trovare la felicità in questa vita e non solo non fanno del male a nessuno,
ma sono indispensabili alla felicità altrui, vengano chiamate a Dio, mentre continuano a
vivere i malvagi, gli spietati, i nocivi, oppure coloro che sono di peso a se stessi e agli altri.
La prima morte alla quale io abbia assistito e che non dimenticherò mai, la morte della mia
cara cognata, ha suscitato in me quest'impressione. Come voi domandate al destino perché
mai dovesse morire il vostro caro fratello, così io domandavo perché dovesse morire Liza,
quell'angelo che non soltanto non aveva mai fatto del male a persona alcuna, ma non
aveva mai nutrito in cuor suo altro che pensieri benevoli. Ebbene, cara amica, da quel
giorno sono trascorsi cinque anni, ed io con la mia debole mente comincio tuttavia a
comprendere perché ella dovesse morire, e in qual modo questa morte sia stata la semplice
espressione dell'infinita misericordia del Creatore, le cui opere, sebbene a noi non sia quasi
mai concesso di comprenderle, non sono altro che la manifestazione dell'infinito amore
che Lui porta alla Sua creazione. Mi accade spesso di pensare che lei fosse innocente, di
un'innocenza troppo angelica per aver la forza di sopportare tutti i suoi doveri di madre.
Adesso non soltanto ella ha lasciato in noi tutti, e soprattutto nel principe Andrej, il
rimpianto e il ricordo più puro, ma lassù sono certa che starà godendo quel posto che io
non oso sperare per me. Ma, per non parlare soltanto di lei, questa morte terribile e
prematura ha avuto, malgrado tanto cordoglio, il più benefico influsso su di me e su mio
fratello. Allora, nel momento della perdita, questi pensieri non potevano venirmi in mente;
allora li avrei respinti con spavento. Adesso, invece, tutto ciò mi appare chiaro e fuori
d'ogni dubbio. Scrivo questo a voi, cara amica, solo per meglio persuadervi della verità
evangelica, che per me è diventata una regola di vita: non un capello cade dal capo senza il
Suo volere; e il Suo volere è guidato dall'unico e sconfinato amore per noi, sicché tutto ciò
che ci accade è per il nostro bene. Mi domandate se passeremo il prossimo inverno a

                                                                                              577
www.writingshome.com
                              Lev Nicolaevic Tolstoj – Guerra e pace


Mosca. Nonostante il grande desiderio che ho di vedervi, non lo credo e nemmeno lo
desidero. E voi vi stupirete di apprendere che la causa di tutto questo è Buonaparte. Ed
ecco perché: la salute di mio padre va sensibilmente deteriorandosi; egli non può
sopportare che lo si contraddica e diventa sempre più irritabile. Questa irascibilità, come
voi sapete, è rivolta in prevalenza agli avvenimenti politici. Egli non può sopportare l'idea
che Buonaparte tratti da eguale con tutti i sovrani d'Europa e, in particolare, col nostro, il
nipote della grande Caterina! Come sapete, io sono del tutto indifferente ai problemi della
politica, ma, dalle parole di mio padre e dalle sue conversazioni con Michail Ivanoviè,
apprendo tutto ciò che accade nel mondo e, in particolare, so di tutti gli onori tributati a
Buonaparte, il quale, stando almeno alle apparenze, solo a Lysye Gory e in nessun altro
luogo del globo terrestre non è riconosciuto come un grand'uomo, né, ancor meno, come
l'imperatore di Francia. Mio padre, invece, non può tollerare tutto questo. Mi sembra che,
soprattutto a causa delle sue opinioni politiche e in previsione degli scontri ai quali
andrebbe incontro per la sua maniera di esprimere queste opinioni senza riguardo per
nessuno, egli consideri malvolentieri un viaggio a Mosca. Tutti i vantaggi che trae dalle
cure che fa, vanno poi dispersi a causa delle inevitabili discussioni su Buonaparte. La
nostra vita familiare procede come al solito, a parte la visita di mio fratello Andrej. Come
già vi ho scritto, negli ultimi tempi egli è molto cambiato. Dal tempo della sua disgrazia
soltanto ora, nel corso di quest'anno, ha cominciato veramente a rivivere. È tornato quello
che conoscevo da bambino: buono, affettuoso, con quel cuor d'oro di cui non conosco
l'eguale. Ha capito, o almeno così mi sembra, che la vita per lui non è finita.

       Tuttavia, in concomitanza con questo mutamento morale, fisicamente s'è indebolito
assai. È diventato più magro, più nervoso. Temo per lui e sono contenta che abbia
intrapreso questo viaggio all'estero che già da tempo i dottori gli consigliavano. Spero che
questo varrà a rimetterlo in salute. Voi mi scrivete che a Pietroburgo parlano di lui come
uno dei giovani più attivi, più colti e intelligenti. Perdonate l'amor proprio dovuto alla
parentela, ma io non ne avevo mai dubitato. Non si può contare il bene che egli, qui, ha
fatto a tutti, dai nobili ai contadini. Arrivando a Pietroburgo, ha avuto soltanto quello che
gli spettava. Mi stupisco in generale di tutte queste voci che arrivano da Pietroburgo a
Mosca, e, in particolare, di voci così false come quella di cui voi mi scrivete; e cioè di una
presunta possibilità di matrimonio fra mio fratello e la piccola Rostova. Non credo che
Andrej si sposerà mai più con nessuna, e meno di tutte con lei. Ed ecco perché: in primo
luogo so che, sebbene egli parli di rado della defunta moglie, l'afflizione per questa perdita
si è radicata troppo profondamente nel suo cuore perché egli possa mai decidersi di
passare la successione a un'altra donna e di dare una matrigna al nostro piccolo angelo. In
secondo luogo perché, per quanto io ne so, questa ragazza non è il tipo di donna che può

                                                                                          578
www.writingshome.com
                               Lev Nicolaevic Tolstoj – Guerra e pace


piacere al principe Andrej. Non credo che il principe Andrej l'abbia scelta come sua moglie
e sinceramente vi dirò che io non lo desidero. Ma mi sono lasciata andare alle chiacchiere,
sto terminando il secondo foglio. Addio, mia cara amica, Iddio vi conservi sotto la Sua
santa e possente protezione. La mia cara amica, M.lle Bourienne, vi manda un bacio.

        Marie»



XXVI



        A metà dell'estate la principessina Mar'ja ricevette, dalla Svizzera, una lettera
inaspettata del principe Andrej, in cui egli le comunicava una strana e inattesa notizia. Il
principe Andrej le annunciava il suo fidanzamento con Nataša Rostova. La lettera era tutta
pervasa d'amoroso entusiasmo per la sua fidanzata e di tenera amicizia e fiducia verso la
sorella. Scriveva che non aveva mai amato come amava adesso e che soltanto ora aveva
compreso e conosciuto la vita; chiedeva alla sorella di perdonarlo se durante la sua visita a
Lysye Gory non le aveva fatto parola di questa decisione, pur avendone parlato con suo
padre. Non glielo aveva detto perché ella avrebbe cominciato a pregare il padre di dare il
suo consenso e, senza raggiungere lo scopo, avrebbe fatto irritare il vecchio principe
contro di sé, subendo di conseguenza tutto il peso del suo malcontento. Del resto, egli
scriveva, allora la cosa non era ancora del tutto decisa come adesso. «Allora nostro padre
mi fissò il termine di un anno ed ecco che già sei mesi sono trascorsi, ed io sono più che
mai fermo nella mia decisione. Se i dottori non mi trattenessero qui alle acque, sarei in
Russia, ma ora debbo rinviare il mio ritorno di altri tre mesi. Tu mi conosci e conosci i miei
rapporti con nostro padre. Da parte sua io non ho bisogno di nulla, sono sempre stato e
sarò indipendente; ma fare qualcosa in contrasto con la sua volontà, meritarmi la sua
collera quando forse gli resta così poco da vivere con noi, distruggerebbe la metà della mia
gioia. Adesso gli scriverò una lettera su questo stesso argomento; anzi, ti prego di
trasmettergli questa lettera scegliendo il momento adatto e di farmi sapere come egli
consideri tutto questo e se vi sia una speranza che acconsenta ad abbreviare il termine di
tre mesi.»

        Dopo lunghe esitazioni, dopo molti dubbi e molte preghiere la principessina Mar'ja
consegnò la lettera al padre. Il giorno dopo il vecchio principe le disse con tutta calma:

        «Scrivi a tuo fratello di aspettare che io muoia... Non manca molto, presto vi lascerò
liberi...»

                                                                                             579
www.writingshome.com
                               Lev Nicolaevic Tolstoj – Guerra e pace


       La principessina avrebbe voluto replicare qualcosa, ma il padre non glielo permise e
prese ad alzare sempre più la voce.

       «Sposati, sposati pure, caro mio... Bella parentela!... Sono persone così intelligenti,
così ricche! Sì, sì, una bella matrigna per Nikoluška. Lei farà da matrigna a Nikoluška e io
mi sposerò la Bourienne!... Ah, ah, ah, così anche lui avrà una matrigna! Voglio solo una
cosa: nella mia casa non c'è posto per altre donne; si sposi pure, se vuole, ma vada a vivere
per conto suo. O forse hai intenzione anche tu di trasferirti da lui?» domandò alla
principessina Mar'ja. «Ebbene, va' con Dio, e buona fortuna!»

       Dopo questa sfuriata il vecchio principe non tornò mai più sull'argomento; ma
l'irritazione trattenuta nei confronti della debolezza del figlio si manifestava nei rapporti
con la figlia. Ai vecchi pretesti per fare del sarcasmo, ora se n'era aggiunto uno nuovo: il
discorso sulla matrigna e le cortesie a M.lle Bourienne.

       «E perché non dovrei sposarmela?» diceva alla figlia. «Sarebbe una magnifica
principessa!»

       E, in effetti, con suo grande sconcerto e meraviglia, negli ultimi tempi la
principessina Mar'ja cominciò ad accorgersi che suo padre cominciava a dare sempre
maggiore confidenza alla francese. La principessina Mar'ja scrisse al principe Andrej
riferendogli come il padre avesse reagito alla sua lettera, ma confortò il fratello dandogli la
speranza di conciliare il padre con quel pensiero.

       André, la religione, Nikoluška e la sua educazione, erano i motivi di conforto della
principessina Mar'ja; ma, oltre a questo, siccome ad ogni persona è necessario coltivare le
proprie personali speranze, la principessina Mar'ja nel più profondo segreto della sua
anima aveva un sogno, coltivava una speranza nascosta che le dava il principale conforto
della sua vita. Questa speranza consolatrice le veniva dai «servi di Dio»: dagli jurodivye e
dai pellegrini che le facevano visita di nascosto dal principe. Quanto più la principessina
Mar'ja viveva, quanto più acquistava esperienze della vita e meditava sulla vita stessa,
tanto più la stupiva la miopia delle persone che cercano sulla terra i piaceri e la felicità, che
si affaticano, che soffrono, che lottano e si fanno del male per raggiungere questa felicità
impossibile, illusoria e peccaminosa. «Il principe Andrej aveva amato sua moglie: lei è
morta, e questo a lui non è bastato, vuole legare la sua felicità a un'altra donna. Mio padre
non vuole, perché desidera per Andrej un matrimonio più illustre e più facoltoso. E tutti
loro lottano, soffrono, si tormentano e rovinano la loro anima, la loro anima eterna, per
raggiungere dei beni che durano solo un istante fuggevole. E non solo noi stessi sappiamo
questo, ma Cristo, il figlio di Dio, è disceso sulla terra e ci ha detto che questa vita è la vita

                                                                                              580
www.writingshome.com
                              Lev Nicolaevic Tolstoj – Guerra e pace


di un momento, una prova, e invece noi tutti ci attacchiamo a essa e pensiamo di trovarvi
la felicità. Come mai nessuno ha capito tutto questo?» pensava la principessina Mar'ja,
«nessuno, tranne questi disprezzati "servi di Dio", che vengono da me con la bisaccia sulle
spalle passando dall'ingresso di servizio, terrorizzata di finire sotto gli occhi del principe,
ma questo non per il timore di subire un torto da parte sua, bensì per non indurlo in
peccato. Lasciare la famiglia, i luoghi nativi, tutte le preoccupazioni per i beni del mondo,
allo scopo di andare di luogo in luogo, distaccati da tutto, vestiti di cenci, con un altro
nome, senza fare male a nessuno e pregando sia per quelli che li perseguitano, sia per
quelli che li proteggono: davvero, una verità e una vita come questa sono la verità e la vita
più alte che ci siano!»

       C'era una di quelle pellegrine, Fedos'juška, una donna sui cinquant'anni, piccola,
quieta, col viso butterato, che da più di trent'anni ormai andava in giro scalza e con un
cilicio addosso. La principessina Mar'ja le era affezionata in modo speciale. Una volta,
mentre nella stanza buia, alla luce di un solo lume, Fedos'juška le raccontava la sua vita,
alla principessina Mar'ja a un tratto venne con tanta forza il pensiero che forse soltanto
costei avesse trovato la giusta strada della vita, che fu quasi sul punto di seguirla e
diventare anch'ella una pellegrina. Quando Fedos'juška andò a dormire, la principessina
Mar'ja rifletté a lungo su questo, e alla fine decise che - per quanto strano potesse sembrare
- lei doveva mettersi a fare la pellegrina. Confidò questa sua intenzione soltanto al suo
confessore, che era un monaco, padre Akinfij, e questi approvò il suo proposito. Col
pretesto di fare un dono ai pellegrini, preparò un abito completo da pellegrina: una
camicia, un paio di lapti, un caffettano e un fazzoletto nero. Spesso, avvicinandosi a quel
cassettone segreto, ella si fermava indecisa, pensando se non fosse venuto il momento di
mettere in esecuzione il suo proposito.

       Talvolta, ascoltando i racconti delle pellegrine, rimaneva sconvolta da questi
discorsi che per loro erano un fatto meccanico e per lei invece pieni d'un profondo
significato, tanto che varie volte fu sul punto di abbandonare tutto e di fuggire di casa.
Nella sua immaginazione già si vedeva camminare, vestita di ruvidi cenci, insieme a
Fedos'juška lungo una strada polverosa, con il bastone e la bisaccia, dirigendo il proprio
cammino da un santuario all'altro, scevra da invidie e da umane passioni, senza nutrire
alcun desiderio, fino all'ultima meta, dove non vi sono dolori né rimorsi, ma soltanto gioia
e beatitudine eterna.

       «Arriverò in un posto, pregherò; non farò in tempo ad abituarmi, ad amare, che già
proseguirò oltre. E continuerò ad andare finché le gambe non cederanno. Allora giacerò


                                                                                           581
www.writingshome.com
                                Lev Nicolaevic Tolstoj – Guerra e pace


per terra e morirò non importa dove, e finalmente giungerò a quell'eterno, placido porto
dove non c'è dolore né rimorso!...» ripeteva a se stessa la principessina Mar'ja.

       Ma poi, alla vista del padre, e soprattutto del piccolo Koko, i suoi propositi
perdevano ogni forza; ella piangeva in silenzio e sentiva di essere una peccatrice: al padre
e al nipotino voleva più bene che a Dio.



PARTE QUARTA




I



       Secondo la tradizione biblica l'assenza di lavoro - l'ozio - era condizione di
beatitudine per il primo uomo avanti la sua caduta. L'amore per l'ozio ha continuato a
sussistere anche nell'uomo caduto, ma la maledizione continua a gravare sull'uomo, e non
soltanto perché dobbiamo guadagnarci il pane col sudore della fronte, ma perché, a causa
della nostra conformazione morale, non possiamo essere al tempo stesso oziosi e
tranquilli. Una voce segreta ci dice che, se siamo oziosi, siamo anche colpevoli. Se all'uomo
fosse possibile trovare un modo di vivere in forza del quale, pur essendo in ozio, si
sentisse utile e adempiente al dovere, ritroverebbe almeno un aspetto della felicità
primordiale. E di questa condizione d'ozio obbligatorio e incensurabile si avvale appunto
un intero ceto: il ceto militare. Proprio in quest'ozio obbligatorio e incensurabile è sempre
consistita e consisterà la principale attrattiva della carriera militare.

       Dal 1807 in poi, Nikolaj Rostov aveva sperimentato in pieno questa felicità,
continuando a prestar servizio nel reggimento di Pavlograd, del quale ormai comandava
lo squadrone che prima era affidato a Denisov.

       Rostov era diventato quel che si definisce un bravo ragazzo, un po' rude nel tratto;
un giovane che i conoscenti di Mosca avrebbero trovato forse mauvais genre; ma era amato
e stimato dai suoi colleghi, sia dai sottoposti che dai superiori ed era soddisfatto della sua
vita. Ultimamente - era il 1809 - le lettere che sua madre gli scriveva da casa sempre più
spesso contenevano lamentele circa l'andamento sempre più precario delle loro condizioni
economiche, e lo invitavano a tornare a casa, per tranquillare e far felici i vecchi genitori.

                                                                                             582
www.writingshome.com
                               Lev Nicolaevic Tolstoj – Guerra e pace


       Leggendo queste lettere, Nikolaj temeva che volessero sottrarlo a quell'ambiente nel
quale, al sicuro dal trambusto della vita, viveva in modo così placido e tranquillo. Egli
intuiva che, presto o tardi, gli sarebbe toccato entrare di nuovo nel vortice della vita,
occuparsi delle loro finanze dissestate per cercare di porvi rimedio, fare i conti con gli
amministratori, dover affrontare le liti, gli intrighi, le relazioni sociali, i suoi rapporti con
Sonja e la promessa che le aveva fatto. Tutto questo era terribile: era difficile, era intricato
ed egli rispondeva alle lettere della madre con fredde lettere puramente formali, che
cominciavano con: «Ma chère maman» e terminavano con «votre obéissant fils» e non
parlavano di quando avesse intenzione di venire. Nel 1810 ricevette dai familiari una
lettera nella quale veniva informato del fidanzamento di Nataša col principe Andrej
Bolkonskij e del fatto che il matrimonio si sarebbe celebrato dopo un anno, perché il
vecchio principe non dava il suo consenso. Questa lettera amareggiò e offese Nikolaj. In
primo luogo, gli dispiaceva che Nataša, che era, della famiglia, la persona a cui voleva più
bene, se ne andasse da casa; in secondo luogo, dal suo punto di vista di ussaro, gli
spiaceva di non esser stato a casa in quell'occasione, perché avrebbe saputo dimostrare a
quel Bolkonskij che non era poi un grande onore imparentarsi con lui, e che, se amava
realmente Nataša, poteva benissimo fare a meno del consenso di quello stravagante di suo
padre. Per un istante esitò, chiedendosi se non fosse stato il caso di chiedere una licenza
per vedere Nataša nel corso di quel fidanzamento; ma si avvicinavano le manovre, si
intromisero le considerazioni su Sonja, su tutto il trambusto a cui sarebbe andato incontro,
e Nikolaj rimandò di nuovo. Nondimeno, nella primavera dello stesso anno ricevette una
lettera dalla madre che gli scriveva di nascosto dal conte, e questa lettera lo convinse a
partire. La contessa scriveva che, se Nikolaj non fosse venuto e non avesse preso in mano
le redini degli affari, tutta la proprietà sarebbe andata all'incanto e l'intera famiglia si
sarebbe trovata sul lastrico. Il conte era così debole di carattere, si fidava a tal punto di
Miten'ka, ed era talmente buono che tutti lo imbrogliavano e le cose andavano di male in
peggio. «Per amor di Dio, ti supplico, vieni subito se non vuoi rendere infelice me e tutta la
tua famiglia,» scriveva la contessa.

       Questa lettera turbò profondamente Nikolaj. Egli aveva quel buon senso della
mediocrità che valeva a fargli comprendere ciò che dovesse fare.

       Adesso doveva tornare a casa: se non in congedo, almeno in licenza. Perché dovesse
tornare, non lo sapeva; ma, dopo essersi fatta una buona dormita dopo pranzo, ordinò di
sellare Mars, un puledro grigio che da un pezzo non veniva cavalcato ed era molto
bizzoso, e, tornato al suo alloggiamento in groppa a quel cavallo tutto coperto di schiuma,
annunciò a Lavruška (il domestico di Denisov era passato al suo servizio) e ai compagni
riunitisi da lui quella sera che chiedeva una licenza per tornare a casa. Per quanto difficile
                                                                                             583
www.writingshome.com
                                 Lev Nicolaevic Tolstoj – Guerra e pace


e strano fosse per lui pensare che partiva senza aver appreso dal comando (cosa che
particolarmente lo interessava) se sarebbe stato promosso capitano o avrebbe ricevuto la
Croce di Sant'Anna dopo le ultime manovre; per quanto gli riuscisse strano pensare che
sarebbe partito senza aver venduto al conte polacco Goluchowski i tre sauri che
quest'ultimo intendeva comprargli e che lui aveva scommesso di vendere per non meno di
duemila rubli; per quanto gli sembrasse inconcepibile che potesse svolgersi in sua assenza
il ballo che gli ussari dovevano dare in onore di panna Przazdiecka per ripicca contro gli
ulani che davano un ballo in onore di panna Borzozowska, nondimeno sapeva che
bisognava lasciare quel mondo sereno e accattivante per tornarsene laggiù, dove tutto era
assurdo e confuso. Dopo una settimana arrivò la licenza. Gli ussari - non solo i compagni
di reggimento ma di tutta la brigata - offrirono a Rostov un pranzo che costò quindici rubli
a testa: suonavano due orchestre e c'erano due cori di soldati. Rostov ballò il trepak insieme
al maggiore Basov; gli ufficiali, ubriachi, dondolarono e sballottarono Rostov,
abbracciandolo e lasciandolo poi cascare per terra; i soldati del terzo squadrone lo fecero
dondolare ancora una volta e gridarono: «urrà!». Poi caricarono Rostov sulla slitta e lo
accompagnarono fino alla prima stazione di posta.

       Come sempre avviene, fino a metà strada, da Kremenèug a Kiev, tutti i pensieri di
Rostov rimasero alle sue spalle, rivolti allo squadrone; ma, superata la metà strada, egli
cominciò a dimenticare i tre sauri e il suo maresciallo d'alloggio Dožojvejka, e prese a
domandarsi con inquietudine che cosa avrebbe trovato a Otradnoe. Quanto più si
avvicinava, con maggior forza, anzi con forza vieppiù crescente (come se il sentimento
morale fosse soggetto alla stessa legge d'attrazione per cui la velocità dei gravi è inversa ai
quadrati delle distanze), pensava alla sua casa. All'ultima stazione di posta prima di
Otradnoe diede al postiglione tre rubli di mancia, e alla fine, come un ragazzo, trafelato,
salì di corsa gli scalini di casa.

       Dopo l'esultanza dell'incontro e dopo quella consueta e strana sensazione di
insoddisfazione rispetto a quello che ci si attendeva («È sempre tutto uguale, perché mi
sono affrettato tanto?») Nikolaj cominciò a riabituarsi al vecchio mondo di casa. Il padre e
la madre erano come sempre, solo leggermente invecchiati. Di nuovo, si notava in loro una
certa inquietudine, e talvolta anche un disaccordo che una volta non c'era e che - come ben
presto Nikolaj ebbe modo di constatare - derivava dalla pessima situazione economica
nella quale versavano. Sonja aveva ormai vent'anni. Aveva smesso, ormai, di farsi sempre
più bella: non prometteva nulla più di quanto in lei c'era già, ma anche questo non era
poco. Da quando era arrivato Nikolaj spirava solo felicità e amore, e questo amore fedele,
incrollabile, lo colmava di gioia. Petja e Nataša furono quelli che stupirono Nikolaj più di
ogni altro. Petja era grande ormai: era un ragazzo di tredici anni, bello, allegro, intelligente
                                                                                            584
www.writingshome.com
                               Lev Nicolaevic Tolstoj – Guerra e pace


e un poco birichino; e già stava cambiando il timbro di voce. Di fronte a Nataša egli rimase
a lungo meravigliato e, guardandola, rideva.

        «Non sei più la stessa, sei proprio cambiata,» le disse.

        «Perché? Sono diventata più brutta, forse?»

        «Al contrario, ma hai una cert'aria dignitosa! Da principessa!» le disse a bassa voce.

        «Già, già,» esclamò gioiosamente Nataša.

        Nataša gli raccontò per esteso il suo romanzo col principe Andrej, fin da quando era
venuta a Otradnoe, e gli mostrò l'ultima sua lettera che aveva ricevuto.

        «Allora, sei contento?» gli domandò alla fine. «Adesso sono così tranquilla, così
felice!»

        «Contentissimo,» rispose Nikolaj. «È un'ottima persona. E sei molto innamorata di
lui?»

        «Che cosa posso dirti?» rispose Nataša; «io sono stata innamorata di Boris, del
precettore, di Denisov; ma questa è una cosa tutta diversa. Mi sento tranquilla, sicura. So
che non ci sono uomini migliori di lui e adesso mi sento così serena, mi sento così bene! È
tutto diverso da prima.»

        Nikolaj manifestò a Nataša il suo disappunto per il fatto che le nozze fossero state
dilazionate di un anno, ma Nataša investì il fratello, decisa a dimostrargli che non si
poteva far diversamente, che non sarebbe stato bello entrare a far parte di una famiglia
contro la volontà del padre, che lei stessa aveva voluto così.

        «Tu non capisci, non ti rendi conto...» disse. Nikolaj tacque e le diede ragione.

        Spesso, guardandola, Nataša lo lasciava sorpreso. Non sembrava per nulla una
donna innamorata e costretta a vivere separata dal suo fidanzato. Era calma, tranquilla,
allegra, né più né meno come prima. La cosa colmava Nikolaj di stupore e lo induceva
perfino a considerare con diffidenza il fidanzamento della sorella con Bolkonskij. Non
credeva che la sorte di Nataša fosse ormai decisa, tanto più che non aveva avuto modo di
vedere il principe Andrej insieme con lei. Gli pareva sempre che qualcosa non andasse
come doveva, in quel progettato matrimonio.

        «Perché quel rinvio? Perché non si sono fidanzati ufficialmente?» pensava. Una
volta, discorrendo di Nataša con la madre, scoprì con sua grande meraviglia, e, in parte,

                                                                                            585
www.writingshome.com
                               Lev Nicolaevic Tolstoj – Guerra e pace


anche con piacere, che nel profondo dell'animo anche la madre - esattamente come lui -
considerava quel matrimonio con diffidenza.

       «Ecco: scrive,» disse, mostrando al figlio la lettera del principe Andrej con quel
malcelato sentimento di avversione che sempre hanno le madri verso la futura felicità
coniugale delle figlie, «scrive che non tornerà prima di dicembre. Che cosa può
trattenerlo? Soltanto una malattia. È molto cagionevole di salute. Tu non dirlo a Nataša.
Non badare al fatto che sia così allegra: sta vivendo gli ultimi momenti della sua vita di
fanciulla, ma io so che cosa le succede ogni volta che riceve le sue lettere. D'altronde, se
Dio vorrà, tutto andrà per il meglio,» concludeva ogni volta la contessa. «Il principe
Andrej è un'ottima persona.»



II



       Nei primi tempi, dopo il suo arrivo, Nikolaj appariva serio e perfino annoiato. Lo
tormentava l'imminente necessità di doversi occupare di quegli stupidi problemi di
amministrazione per i quali la madre l'aveva sollecitato a tornare. Per scaricarsi al più
presto questo peso dalle spalle, a tre giorni soltanto dal suo arrivo, con l'aria cupa e le
sopracciglia aggrottate, senza nemmeno rispondere a chi gli chiedeva dove andasse, se ne
andò nell'ala della casa dove viveva Miten'ka e gli chiese i conti di tutto. Che cosa fossero
questi conti di tutto Nikolaj lo sapeva ancor meno dello sbigottito e meravigliato Miten'ka.
La loro conversazione e il rendiconto di Miten'ka non durarono a lungo. Gli starosty -
quello eletto dal villaggio e quello eletto dall'assemblea provinciale - che stavano
aspettando in anticamera, udirono con un misto di spavento e di piacere la voce del
giovane conte che strepitava, acquistando un tono sempre più vibrato; udirono
imprecazioni e parole terribili, ingiuriose, che si susseguivano l'una all'altra.

       «Sei un brigante, un ingrato!... Ti faccio a pezzi, canaglia... Bada che non hai a che
fare con papà... Hai rubato a man bassa...» e così via.

       Poi queste stesse persone, con non minore soddisfazione e paura, videro che il
giovane conte, acceso in volto e con gli occhi iniettati di sangue, trascinava fuori Miten'ka
tenendolo per il colletto e, cogliendo il momento opportuno tra una parola e l'altra, lo
prendeva a calci nel deretano colpendolo col ginocchio e gridava: «Fuori! Che qui non
rimanga nemmeno il tuo odore, brigante!»


                                                                                         586
www.writingshome.com
                                 Lev Nicolaevic Tolstoj – Guerra e pace


         Miten'ka ruzzolò a precipizio giù per i sei scalini e si rifugiò in un boschetto. (Era il
luogo dove, a Otradnoe, si rifugiavano i colpevoli. Lo stesso Miten'ka, quando tornava
ubriaco dalla città, si andava a rimpiattare in quel folto d'alberi e molti abitanti di
Otradnoe, costretti a sottrarsi alle ire di Miten'ka conoscevano le virtù taumaturgiche di
quel luogo.)

         La moglie e la cognata di Miten'ka si affacciarono spaventate nel vestibolo, dalla
porta di una stanza dove bolliva un samovar lucido e terso e si ergeva l'alto letto
dell'amministratore coperto da una trapunta fatta di piccoli ritagli di stoffe diverse.

         Il giovane conte non badò a loro; ansimando, passò avanti a passi decisi ed entrò in
casa.

         La contessa, che aveva saputo subito dalle ragazze ciò che era accaduto nella
dipendenza, da una parte si tranquillizzò pensando che ora la loro situazione sarebbe
migliorata; d'altro canto domandava preoccupata come suo figlio avrebbe potuto
affrontare quella situazione. Si avvicinò più volte in punta di piedi alla porta della sua
stanza e sentì che accendeva una pipa dopo l'altra.

         Il giorno dopo il vecchio conte chiamò il figlio in disparte e con un timido sorriso gli
disse:

         «Credimi, caro, ti sei scaldato a torto! Miten'ka mi ha raccontato tutto.»

         «Lo sapevo,» pensò Nikolaj, «che non mi sarei mai raccapezzato, in questo mondo
di idioti.»

         «Ti sei arrabbiato perché non aveva registrato quei settecento rubli. Ma li aveva
registrati a riporto e tu non hai guardato l'altra pagina.»

         «Papà, Miten'ka è un farabutto e un ladro, lo so benissimo. Ormai quel che ho fatto,
ho fatto. Ma, se voi non volete, non gli dirò più nulla.»

         «No, caro. (Anche il conte era turbato. Capiva di essere un pessimo amministratore
della tenuta di sua moglie e di essere in colpa verso i figli, ma non sapeva come porvi
rimedio.) Al contrario, ti prego di occuparti degli affari; io sono vecchio, io...»

         «No, papà, perdonatemi se ho fatto qualcosa che vi dispiace; io ne so meno di voi.»

         «Al diavoìo i contadini, i denari e i riporti sull'altra pagina,» pensava Nikolaj. «Si
fosse almeno trattato di una puntata doppia al gioco, ci avrei capito qualcosa, ma di riporti
sulle pagine non capisco nulla,» disse a se stesso; e da quel momento non si occupò più
                                                                                              587
www.writingshome.com
                                 Lev Nicolaevic Tolstoj – Guerra e pace


degli affari. Solo una volta la contessa chiamò a sé il figliolo: aveva una cambiale di Anna
Michajlovna per duemila rubli e gli chiese come dovesse comportarsi.

         «Ecco,» rispose Nikolaj, «voi mi avete detto che dipende da me. Io non amo né
Anna Michajlovna né Boris, ma erano nostri amici e sono poveri. Dunque, facciamo così!»
Strappò la cambiale, e con quel gesto fece piangere lacrime di gioia alla vecchia contessa.
Dopo di che il giovane Rostov, senza più occuparsi del minimo affare, si dedicò con
appassionato trasporto a un passatempo per lui ancora nuovo: la caccia con i cani, che in
questo possedimento del vecchio conte era sempre stata organizzata con profusione di
mezzi.



III



         Si era ormai alle prime avvisaglie dell'inverno; le gelate mattutine indurivano il
terreno intriso dalle piogge dell'autunno; già gli erbaggi d'autunno incestivano e
spiccavano col loro vivido verde sulle strisce delle stoppie brune del grano d'autunno,
calpestate dal bestiame, e su quelle giallo chiaro dei cereali primaverili alternate alle strisce
rossastre del grano saraceno. I boschi e le alture, che alla fine d'agosto erano ancora isole
verdi fra i campi arati e le stoppie, ora erano diventate isole dorate rosso vivo in mezzo al
verde smagliante dei cereali d'autunno. La lepre stava già facendo la muta del pelo, i
cuccioli delle volpi cominciavano a disperdersi e i giovani lupi erano ormai più grossi d'un
cane. Questa era la miglior stagione per la caccia. I cani del giovane e infervorato
cacciatore Rostov non soltanto erano in piena forma, ma apparivano così eccitati che in un
raduno generale dei cacciatori fu deciso di farli riposare tre giorni e di uscire il 16
settembre per una battuta, cominciando da un querceto, dove c'era, indisturbato, un covo
di giovani lupi.

         Questo era lo stato di cose il 14 settembre.

         Per tutto quel giorno cani e cacciatori restarono a casa; l'aria era gelida, pungente,
ma verso sera smise di gelare e si fece più tiepida. Il mattino del 15 settembre, quando il
giovane Rostov, in veste da camera, guardò fuori della finestra, vide che la giornata non
poteva essere migliore per la caccia: era come se il cielo si fosse sciolto per calare sulla terra
senza un alito di vento. L'unico movimento che si avvertiva nell'aria era il placido cadere
di microscopiche gocciole di brina o di nebbia che piovevano verso il suolo. Ai rami spogli
del giardino erano appese gocce trasparenti che scivolavano sulle foglie da poco cadute.

                                                                                              588
www.writingshome.com
                               Lev Nicolaevic Tolstoj – Guerra e pace


La terra dell'orto nereggiava umida e lucente come i semi di papavero, e a breve distanza
si fondeva con la coltre di nebbia, umida e opaca. Nikolaj uscì sulla scala d'ingresso,
bagnata e schizzata di fango; c'era odore di cani e di bosco autunnale. La cagna Milka,
pezzata di nero, dalla larga groppa e dai grandi occhi neri sporgenti, vide il padrone, si
rizzò in piedi, poi si stirò all'indietro e si accucciò come una lepre. Alla fine, in modo del
tutto inatteso, fece un balzo e gli diede una linguata proprio sul naso e sui baffi. Un altro
cane, un levriero, visto il padrone da un vialetto bordato di fiori, inarcò la schiena e si
lanciò di corsa verso l'ingresso; poi, tenendo la coda eretta, cominciò a strofinarsi contro le
gambe di Nikolaj.

       «Oh-ohi!» risuonò in quel momento l'inimitabile richiamo dei cacciatori che fonde il
timbro del basso più profondo con quello più acuto del tenore, e, da dietro un angolo,
saltò fuori Danila il capomuta, un cacciatore brizzolato e rugoso, dai capelli tagliati in
tondo all'ucraina, con in mano uno scudiscio ricurvo e quell'espressione di autosufficienza
e di disprezzo per ogni cosa al mondo che hanno solamente i cacciatori. Di fronte al
padrone si levò il berretto alla circassa e lo guardò con aria sprezzante. Ma quel disprezzo
non era offensivo per il padrone: Nikolaj sapeva che quel Danila che aveva tutto in
dispregio e si riteneva al di sopra di tutto, gli era tuttavia devoto ed era un suo cacciatore.

       «Danila!» disse timidamente Nikolaj, che, alla vista di quella giornata fatta apposta
per la caccia, di quei cani e del cacciatore, si sentì come sciogliere dentro, e prendere da
quell'invincibile frenesia per la caccia in cui ci si dimentica di tutti i propositi fatti, come
un innamorato in presenza della donna amata.

       «Che cosa ordinate, eccellenza?» domandò una voce di basso profondo, arrochita a
furia di aizzare i cani, mentre due neri occhi scintillanti guardarono di sottecchi il padrone
che taceva. «Be', non ci resisti, vero?» parevano dire quei due occhi.

       «Bella giornatina, eh? Buona per i cani e per i cavalli,» disse Nikolaj, grattando
Milka dietro le orecchie.

       Danila non rispose, e ammiccò gli occhi.

       «Ho mandato Uvarka ad ascoltare, stamattina all'alba,» continuò la sua voce di
basso dopo quel momento di silenzio; «ha detto che è passata nella riserva di Otradnoe, è là
che si udivano ululare.» (Quel «passata» stava a significare che la lupa di cui tutt'e due
sapevano, si era portata con i cuccioli nel bosco di Otradnoe, che distava due verste da
casa ed era una piccola riserva di caccia.)

       «Conviene andare, dunque?» disse Nikolaj. «Vieni su da me con Uvarka.»

                                                                                             589
www.writingshome.com
                               Lev Nicolaevic Tolstoj – Guerra e pace


       «Come ordina vostra signoria.»

       «Allora aspetta a farli mangiare.»

       «Sissignore.»

       Cinque minuti dopo Danila e Uvarka erano nel grande studio di Nikolaj. Sebbene
Danila fosse piccolo di statura, a vederlo nella stanza pareva un cavallo o un orso posato
sul pavimento lucido, in mezzo alla mobilia e agli attributi della vita civile. Danila per
primo se ne rendeva conto e, secondo la sua abitudine, se ne stava in piedi proprio sulla
porta, cercando di parlare piano e di non muoversi, per evitare di rompere qualcosa
nell'appartamento dei signori, e cercando di dire al più presto tutto quello che aveva da
dire per poi uscirsene all'aperto, per levarsi da sotto quel soffitto opprimente e tornare
sotto il cielo.

       Terminate le domande e accertatosi che, in coscienza, Danila era convinto che i cani
erano a punto (Danila per primo aveva voglia di andare a caccia), Nikolaj diede ordine di
sellare i cavalli. Ma, mentre Danila stava per uscire, nella stanza a passi veloci entrò
Nataša, ancora svestita e spettinata, con indosso un grande fazzolettone della njanja.
Anche Petja entrò di corsa insieme con lei.

       «Vai?» disse Nataša. «Ecco, lo sapevo! Sonja diceva che non sareste andati; ma io
sapevo che oggi è una giornata tale, che proprio non si può non andare.»

       «Andiamo,» rispose di malavoglia Nikolaj che quel giorno si proponeva di andare a
caccia sul serio e non gli andava a genio di prender con sé Nataša e Petja. «Andiamo, sì,
ma soltanto a caccia di lupi: ti annoieresti.»

       «Lo sai che mi piace tanto venire,» disse Nataša. «Che modi sono questi? Lui va,
ordina di sellare i cavalli e a noi non dice niente!»

       «Vani son per i russi gli impedimenti tutti. Andiamo!» gridò Petja.

       «Tu però non puoi davvero: la mamma ha detto che non devi,» disse Nikolaj
rivolgendosi a Nataša.

       «Non è vero, verrò: ti dico che verrò,» rispose lei con decisione. «Danila, ordina di
sellare i cavalli anche per noi e di' a Michaila che venga con la mia muta,» aggiunse, rivolta
al cacciatore.

       Se già il semplice fatto di star dentro una stanza pareva a Danila una cosa
sconveniente e penosa, aver a che fare con la signorina gli pareva addirittura impossibile.
                                                                                          590
www.writingshome.com
                              Lev Nicolaevic Tolstoj – Guerra e pace


Abbassò gli occhi e si affrettò a uscire, come se la cosa non lo riguardasse, avendo cura di
non urtare, in qualche modo, Nataša.



IV



      Quel giorno, il 15 settembre, il vecchio conte, che aveva sempre tenuto grandi cacce
e adesso ne aveva rimessa l'intera organizzazione nelle mani di suo figlio, pieno di buon
umore si accinse a partire anche lui.

      Dopo un'ora tutto era pronto davanti all'ingresso. Nikolaj, con un'aria severa dalla
quale si comprendeva come adesso non ci fosse tempo per occuparsi di sciocchezze, passò
davanti a Nataša e a Petja che gli volevano raccontare qualcosa. Esaminò attentamente
cani e cacciatori, prima di mandarli avanti in ricognizione; poi montò sul suo sauro del
Donets, e fischiando ai cani della sua muta si mosse attraverso l'aia verso i campi che
portavano alla riserva di Otradnoe. Il cavallo del vecchio conte, un vivace castrone sauro
chiamato Vifljanka, era condotto a mano dallo staffiere di casa; il conte si sarebbe portato
direttamente in carrozza all'appostamento che gli era stato destinato.

      Erano stati fatti uscire cinquantaquattro segugi ai quali badavano sei uomini a
cavallo, fra bracchieri e canettieri. Oltre ai padroni, badavano ai levrieri otto uomini che
trottavano dietro di loro in numero di quaranta e più; sicché, contando anche le mute dei
signori, erano in campo circa centotrenta cani e venti cacciatori a cavallo.

      Ogni cane conosceva il suo padrone e il suo nomignolo. Ogni cacciatore sapeva ciò
che doveva fare, conosceva il suo posto e la sua destinazione. Non appena ebbero
oltrepassato il recinto, senza rumore e senza parlare, in modo uniforme e tranquillo, tutti
si allargarono lungo la strada e i campi che portavano al bosco di Otradnoe.

      I cavalli avanzavano per la campagna come su un soffice tappeto, e a tratti
sguazzavano nelle pozzanghere, quando dovevano tagliare i sentieri. Il cielo nebbioso
continuava a calare, in modo costante e quasi insensibile, sulla terra; l'aria era tepida,
quieta, silenziosa. A tratti risuonava ora il fischio di un cacciatore, ora lo sbuffare di un
cavallo, ora un colpo di scudiscio o il guaito di un cane che non procedeva al suo posto.

      Quando ebbero percorso una versta, altri cinque uomini a cavallo, seguiti dai cani,
sbucarono dalla nebbia dirigendosi verso i Rostov. In testa a tutti cavalcava un bel vecchio
ancor vegeto con grandi baffi bianchi.
                                                                                            591
www.writingshome.com
                                Lev Nicolaevic Tolstoj – Guerra e pace


       «Buon giorno, zio,» disse Nikolaj, quando il vecchio gli fu accanto.

       «Avanti, dunque!... Lo immaginavo,» disse lo zio (che era un lontano parente e un
non facoltoso proprietario di terre confinanti con quelle dei Rostov), «lo immaginavo che
non avresti potuto trattenerti. Fai bene ad andare. Benissimo; avanti dunque, marsc. (Era
l'intercalare prediletto dello zio.) Entra subito nella riserva, perché il mio Girèik mi ha
riferito che gli Ilagin sono a caccia anche loro, a Korniki; ti soffieranno i lupacchiotti sotto il
naso. Avanti, dunque, marsc!»

       «È proprio là che sto andando. E se unissimo le mute?» domandò Nikolaj. «Le
uniamo...»

       Raccolsero i segugi in una sola muta; poi lo zio e Nikolaj presero a cavalcare l'uno a
fianco dell'altro. Nataša, con la testa avvolta nel fazzoletto da cui spuntava il suo viso
acceso dagli occhi scintillanti, si portò al galoppo accanto a loro, accompagnata da Petja,
dal cacciatore Michajlo che non l'abbandonava un istante, e da un palafreniere che la njanja
le aveva messo alle calcagne. Nataša cavalcava con abilità e sicurezza il suo morello
Arabèik e lo trattenne con mano salda, senza sforzo.

       Lo zio si volse a guardare Petja e Nataša con aria di disapprovazione. Non gli
andava di trasformare in un gioco da ragazzi una cosa seria come la caccia.

       «Buon giorno, zietto, veniamo anche noi,» si mise a gridare Petja.

       «Salve, salve, ma attenti a non calpestarmi i cani,» rispose lo zio con voce severa.

       «Nikolen'ka, che stupendo cane, questo Trunila! Mi ha riconosciuto,» disse Nataša
parlando del suo segugio preferito.

       «Trunila in primo luogo non è un cane, ma un segugio,» pensò Nikolaj, e gettò
un'occhiata severa alla sorella, cercando di farle percepire la distanza che in quel momento
doveva separarli. Nataša lo comprese.

       «Ma voi, zietto, non temete: non daremo fastidio a nessuno,» disse Nataša. «Ci
metteremo al nostro posto e non ci muoveremo di là.»

       «Ottimo proposito, contessina,» disse lo zio. «Però attenta a non cascare da cavallo,»
soggiunse, «perché altrimenti... ecco, benissimo, marsc! Non c'è altro a cui aggrapparsi.»

       La zona boscosa della riserva di Otradnoe era visibile a duecento passi e i bracchieri
vi si stavano già avvicinando. Rostov, dopo aver deciso con lo zio in che punto bisognasse


                                                                                               592
www.writingshome.com
                                Lev Nicolaevic Tolstoj – Guerra e pace


lanciare i segugi, e aver indicato a Nataša il posto dove poteva sostare perché non vi
sarebbe passato alcun animale, andò a esplorare il ciglio del burrone.

       «Ebbene, nipotino, ti stai mettendo sulle piste d'una bestia grossa,» disse lo zio,
«attento a non lasciartela scappare.»

       «Dipenderà da come si presenta,» rispose Nikolaj. «Karaj, pfuit!» gridò poi,
rispondendo con questo richiamo alle parole dello zio.

       Karaj era un vecchio mostruoso mastino dal petto largo, famoso perché capace di
assalire da solo i lupi più grossi. Tutti si misero ai loro posti.

       Il verchio conte, conoscendo l'ardore venatorio del figlio, si era dato da fare per non
arrivare in ritardo, e i bracchieri non avevano ancora avuto il tempo di avvicinarsi ai loro
posti, che Il'ja Andreiè, allegro e rubicondo, con le guance che gli fremevano, arrivò al
trotto attraverso i prati con i suoi morelli raggiungendo l'appostamento che gli era stato
destinato. Aperse la pelliccia e, infilati alla cintola gli arnesi da caccia, montò il suo lustro,
grasso e pacifico Vifljanka, ormai grigio come lui. I due cavalli col calessino furono
rimandati indietro. Sebbene non fosse un cacciatore incallito, il conte Il'ja Andreiè
conosceva alla perfezione le regole della caccia: s'inoltrò a cavallo fino al margine del
bosco fitto di cespugli, dove era il suo posto, raccolse le redini, si sistemò saldamente in
sella e quando si sentì pronto si guardò attorno, sorridendo.

       Vicino a lui stava il suo cameriere, un cavallerizzo di vecchia esperienza ma ormai
appesantito dagli anni: Semen Èekmar'. Èekmar' teneva al guinzaglio tre cani da lupo,
gagliardi ma troppo grassi, come il padrone e il cavallo. Altri due cani, vecchi e
intelligenti, se ne stavano accucciati senza guinzaglio. Cento passi oltre, nel margine del
bosco, c'era un altro staffiere del conte: Mit'ka, cavallerizzo sfrenato e sfegatato cacciatore.

       Secondo un'inveterata sua abitudine il conte prima della caccia aveva bevuto in un
piccolo calice d'argento qualche sorso di acquavite drogata, all'uso dei cacciatori, e aveva
fatto uno spuntino annaffiato da mezza bottiglia del suo Bordeaux preferito.

       Adesso era un po' acceso in volto, a causa del vino e della cavalcata; i suoi occhi,
coperti da un velo umido, brillavano più del solito e, avvolto com'era nella pelliccia, eretto
sulla sua sella, aveva l'aria di un bimbo soddisfatto, pronto per la passeggiata.

       Magro, le guance incavate, Èekmar' aveva sbrigato le sue incombenze e sbirciava il
padrone col quale aveva vissuto trent'anni in assoluta dimestichezza; e, indovinando la
sua ottima disposizione d'animo, si aspettava una piacevole conversazione. Una terza
persona si avvicinò cautamente provenendo dal bosco (si vedeva che già era stata istruita
                                                                                              593
www.writingshome.com
                               Lev Nicolaevic Tolstoj – Guerra e pace


sul da farsi) e si fermò dietro il conte. Costui, un vecchio dalla barba bianca, con un
mantello da donna e un alto berretto da notte, era il buffone che chiamavano Nastas'ja
Ivanovna.

       «Attento, Nastas'ja Ivanovna,» sussurrò il conte, ammiccando con gli occhi, «se ci
fai scappare la bestia Danila ti concia per le feste.»

       «Anch'io me ne intendo, non sono mica di primo pelo,» rispose Natas'ja Ivanovna.

       «Sss!» lo zittì il conte, e si rivolse a Semen. «Hai visto Natal'ja Il'inièna?» gli
domandò. «Dov'è?»

       «S'è appostata con Petr Il'iè vicino ai rovi di Žarovo,» rispose Semen sorridendo. «È
una signora, però la caccia le piace molto!»

       «E tu ti meravigli, Semen, di come cavalca... eh?» disse il conte. «Potrebbe dar
lezioni a un uomo!»

       «Come potrei non meravigliarmi? Ha un coraggio! È proprio in gamba.»

       «E Nikolen'ka dov'è? Sulla collina di Ljadovo, eh?» domandò il conte, sempre a
bassa voce.

       «Appunto. Lo sa bene lui dove conviene mettersi. Cavalca così bene che a volte io e
Danila restiamo stupefatti,» disse Semen che conosceva l'arte di far piacere al suo padrone.

       «Cavalca bene, eh? E sul cavallo, che figura, vero?»

       «Bisognerebbe farci un quadro! Giorni fa in mezzo ai rovi di Zavarzino, abbiamo
scovato una volpe. Lui s'è messo a galoppare e via!... un fulmine! Quello è un cavallo che
vale mille rubli, ma il cavaliere, poi, non ha prezzo! Dove trovi un altro ragazzo in gamba
come lui!»

       «Ah, sì, dove trovarne...» ripeté il conte, evidentemente dispiaciuto che il discorso
di Semen si fosse esaurito così presto. «Dove trovarne un altro...» ripeté una seconda volta,
rovesciando i lembi della pelliccia e cavando fuori la sua tabacchiera.

       «L'altro giorno, quando è uscito dalla messa con indosso l'alta uniforme, Michail
Sidoryè...» Ma Semen non terminò la frase, poiché aveva udito il rumore di un
inseguimento che echeggiava nell'aria silenziosa con un latrato di non più di due o tre
cani. Rimase in ascolto con la testa piegata da un lato, e senza parlare fece un cenno



                                                                                         594
www.writingshome.com
                               Lev Nicolaevic Tolstoj – Guerra e pace


minaccioso al padrone. «Si sono buttati dietro la cucciolata...» sussurrò, «corrono dritto
verso Ljadovo.»

       Dimenticandosi di cancellare dal volto il suo sorriso, il conte guardava in
lontananza davanti a sé lungo il recinto della riserva e reggeva in mano la tabacchiera
senza fiutare il tabacco. Dopo il latrato dei cani si udì il segnale del lupo lanciato da Danila
col suono cupo del suo corno; la muta si riunì ai primi tre cani e poi furono uditi i latrati
dei segugi, in crescendo con quel particolare modo di abbaiare che indicava come fosse
iniziato l'inseguimento del lupo. I capi bracchieri non incitavano ormai più i cani, ma li
incitavano con un continuo «ululù» e, su tutte le voci, sovrastava quella di Danila, ora
bassa, ora acuta e lacerante. La voce di Danila sembrava colmar di sé tutto il bosco, uscirne
fuori ed echeggiare lontano lungo la distesa dei campi.

       Dopo esser rimasti qualche secondo in silenzioso ascolto, il conte e il suo staffiere si
convinsero che i segugi si fossero divisi in due mute; una, più numerosa, che latrava con
particolare ardore, prese ad allontanarsi; l'altra sfrecciò davanti al conte correndo lungo il
bosco; e dietro quest'ultima si udì l'«ululù» di Danila. I due distinti inseguimenti peraltro
si fondevano, alternandosi a tratti, e allontanandosi entrambi. Semen sospirò chinandosi
per assestare il guinzaglio nel quale s'era impigliato un giovane cane; anche il conte
sospirò e, accorgendosi di avere in mano la tabacchiera, l'aprì e ne tolse una presa di
tabacco.

       «Torna indietro!» gridò Semen al giovane cane che s'inoltrava nel sottobosco. Il
conte trasalì e lasciò cadere la tabacchiera. Nastas'ja Ivanovna smontò da cavallo e fece
l'atto di raccoglierla. Il conte e Semen lo guardavano.

       A un tratto, come spesso succede, il frastuono dell'inseguimento si avvicinò in
modo affatto subitaneo, come se le fauci latranti dei cani e il grido di Danila risuonassero
già quasi davanti a loro.

       Il conte si voltò e vide sulla destra Mit'ka che lo guardava con gli occhi sbarrati e,
sollevando il berretto accennava un punto davanti a sé, della parte opposta.

       «Attenzione!» gridò, con una voce che fece capire come da un pezzo questa parola
gli urgesse dolorosamente in gola. E, lasciando andare i cani, galoppò verso il conte.

       Il conte e Semen uscirono al galoppo dal margine del bosco e videro alla propria
sinistra il lupo che, dondolandosi mollemente, correva a salti silenziosi alla loro sinistra
verso il margine del bosco dove loro si trovavano. I cani latravano furibondi: riuscirono a
strappare i guinzagli e si buttarono verso il lupo sfrecciando tra le zampe dei cavalli.

                                                                                            595
www.writingshome.com
                               Lev Nicolaevic Tolstoj – Guerra e pace


       Il lupo fermò la sua corsa; in modo goffo, quasi avesse avuto il torcicollo, volse la
testa dalla grossa fronte verso i cani e, sempre dondolandosi mollemente, fece un salto, poi
un altro e, agitando la coda, scomparve nel sottobosco. In quello stesso istante dal margine
opposto del bosco, con un urlo simile a un lamento, balzò fuori smarrito un segugio, poi
un altro, poi un terzo; finché tutta la muta prese di corsa giù per il campo, attraverso il
punto dov'era passato il lupo. Dietro i cani i cespugli di nocciolo si aprirono e apparve il
cavallo baio di Danila, nero e lucido di sudore. Sulla sua lunga groppa, curvo e
raggomitolato in avanti, stava Danila senza berretto, coi grigi capelli sparsi sulla fronte
rossa e sudata.

       «Ululù, ululù!...» gridava. Quando scorse il conte, i suoi occhi mandarono un
lampo.

       «Maled... !» gridò, minacciando il conte con lo scudiscio sollevato.

       «Vi siete fatti scappare il lupo! Che razza di cacciatori siete!» E, quasi non volesse
degnare d'altri discorsi il conte confuso e spaventato, con tutta la rabbia che aveva in
corpo batté sui fianchi umidi e incavati del suo castrone baio e galoppò dietro i segugi. Il
conte rimase in piedi, come colpito da una punizione, guardandosi intorno e cercando con
un sorriso di suscitare in Semen un sentimento di solidarietà per la propria situazione. Ma
Semen era già scomparso: aggirando i cespugli, galoppava dietro il lupo lungo il margine
della riserva. Nel contempo, anche i levrieri incalzavano l'animale sui due lati. Ma il lupo
si era addentrato nei cespugli, e nessuno dei cacciatori lo vide più.



V



       Frattanto Nikolaj Rostov stava fermo al suo posto, aspettando il lupo.
Dall'avvicinarsi e dall'allontanarsi dei latrati, dal rumore delle voci dei cani che egli era in
grado di riconoscere, dall'avvicinarsi, l'allontanarsi ed elevarsi delle voci dei capimuta
comprendeva ciò che stava accadendo nel bosco. Sapeva che nel folto del bosco c'erano
lupi giovani e lupi vecchi; sapeva che i segugi si erano divisi in due branchi, che in qualche
punto stavano inseguendo un animale, e che doveva essere accaduto qualcosa di
spiacevole. Si aspettava che, da un istante all'altro, la bestia sbucasse dalla sua parte.
Faceva mille diverse supposizioni su come e da che parte il lupo sarebbe potuto sbucare di
corsa, e sul modo in cui lui lo avrebbe braccato. La speranza si alternava allo sconforto. Più
volte si rivolse a Dio con la preghiera che il lupo si dirigesse verso di lui; pregava con quel

                                                                                            596
www.writingshome.com
                               Lev Nicolaevic Tolstoj – Guerra e pace


sentimento appassionato e un po' vergognoso col quale si prega nei momenti di intensa
emozione, e tuttavia dovuta a una causa insignificante. «Che cosa ti costa?» diceva a Dio,
«fare questo per me? Lo so che Tu sei grande ed è peccato invocarti per una causa simile,
ma Ti prego egualmente: fà che il lupo venga verso di me e che Karaj lo addenti alla gola
con un morso micidiale, qui sotto gli occhi dello zio, che sta guardando di laggiù.» In
quella mezz'ora Nikolaj percorse mille volte, con uno sguardo teso, inquieto e ostinato, il
margine del bosco con le due querce poco folte che emergevano da una bassa distesa di
tremule, il burrone dal ciglio corroso e il berretto dello zio che si scorgeva appena dietro
un cespuglio, a destra.

       «No, non mi capiterà una fortuna simile,» pensava Nikolaj; «e pensare che ci
vorrebbe tanto poco! Ma non l'avrò. Sono sempre sfortunato, io: al gioco, in guerra; in
tutto.» Nella sua mente balenarono le immagini di Austerlitz e di Dolochov, in rapida ma
vivida successione. «Una volta, una volta sola nella vita riuscire a braccare un grosso lupo:
non desidero altro!» pensava; intanto tendeva l'orecchio e aguzzava la vista, guardando
ora a sinistra ora di nuovo a destra, attento a ogni minima eco dell'inseguimento. Guardò
ancora a destra e vide che qualcosa correva verso di lui attraverso il campo deserto. «No,
non può essere!» pensò, tirando un pesante sospiro, come sospira un uomo quando si
compie qualcosa che aspettava da lungo tempo. Si stava attuando la grande fortuna, e in
modo così semplice, senza clamore, senza pompa, senza presagi particolari. Nikolaj non
credeva ai propri occhi, e quel suo dubbio durò assai più di un secondo. Il lupo correva
avanti e superò con un salto pesante un fossato che aveva incontrato sul suo tragitto. Era
una vecchia bestia, col dorso grigio e la pancia rossiccia e spelacchiata. Correva senza
fretta, nell'evidente persuasione che nessuno lo avesse scorto. Senza fiatare, Nikolaj si
volse a dare un'occhiata ai cani. Essi erano accucciati o in piedi, senza vedere il lupo, senza
capire nulla. Il vecchio Karaj, volgendo il capo indietro, scopriva i denti gialli e li faceva
schioccare sulle zampe posteriori cercando rabbiosamente una pulce.

       «Ululululù,» proferì Nikolaj in un bisbiglio, schiudendo appena lelabbra.

       I cani, scuotendo i collari di ferro, balzarono su con le orecchie tese. Karaj smise di
mordicchiarsi la coscia e si alzò rizzando le orecchie e agitando leggermente la coda dalla
quale il pelo penzolava a ciuffi.

       «Debbo lanciarli? Oppure no?» si domandava Nikolaj, mentre il lupo procedeva
verso di lui allontanandosi dal bosco. Ad un tratto tutta l'espressione del lupo apparve
mutata. Egli trasalì vedendo fissi su di sé degli occhi umani, che probabilmente non aveva
mai visti prima di allora; poi, volgendo leggermente la testa verso il cacciatore, si fermò:
era meglio andare avanti o indietro? «Fa' lo stesso, vado avanti!...» parve dire a se stesso, e
                                                                                           597
www.writingshome.com
                               Lev Nicolaevic Tolstoj – Guerra e pace


riprese a correre, senza più guardarsi attorno, con un galoppo molle, libero, sciolto, ma
risoluto.

       «Ululululù!...» gridò Nikolaj con voce alterata, e con moto spontaneo il suo cavallo
si lanciò a precipizio giù per il pendio, saltando attraverso le fratte per tagliare la strada al
lupo; i cani, ancor più velocemente, lo oltrepassarono lanciati nella corsa. Nikolaj non
udiva le proprie grida, né sentiva di galoppare; non vedeva né i cani, ne il terreno sul
quale stava galoppando: vedeva solo il lupo che, accelerata la corsa, si precipitava
attraverso il valloncello. Per prima si accostò alla bestia Milka, la cagna pezzata di nero
dalla larga groppa. Più vicino, più vicino... ecco che sta per raggiungerla. Ma il lupo le
gettò una rapida occhiata e Milka, invece di accelerare lo slancio come sempre faceva,
all'improvviso cominciò a impuntarsi sulle zampe anteriori colla coda ritta.

       «Ululululù!» gridava Nikolaj.

       Il rosso Ljubim spuntò dietro Milka, si lanciò impetuosamente sul lupo e lo addentò
alle zampe posteriori, ma, nel medesimo istante, spaventato, fece uno scarto nella
direzione opposta. Il lupo si accucciò, digrignando i denti, poi tornò a sollevarsi e corse
avanti di scatto, seguito a pochi palmi di distanza da tutti i cani, che tuttavia evitavano di
farglisi più accosto.

       «Ci scappa! No, no, non è possibile,» pensò Nikolaj, continuando a lanciare le sue
grida rauche.

       «Karaj! Ululululù!...» gridò ancora, cercando con gli occhi il vecchio cane, unica sua
speranza. Karaj, raccolte tutte le sue vecchie forze, si allungava quanto più poteva;
guardando il lupo, correva nella stessa direzione della bestia per tagliarle la strada. Ma,
dalla velocità della corsa del lupo e dalla lentezza di quella del cane, era chiaro che il
calcolo di Karaj era sbagliato. Nikolaj ormai vedeva avvicinarsi davanti a sé il bosco dove
il lupo, caso mai fosse riuscito a raggiungerlo, avrebbe trovato un rifugio sicuro. Dinanzi a
lui apparvero dei cani e un cacciatore che gli galoppava quasi incontro. C'era ancora una
speranza. Un giovane, lungo levriero pezzato, che Nikolaj non conosceva e faceva parte di
un'altra muta, piombò come un fulmine davanti al lupo e quasi lo travolse. Il lupo si rialzò
con inattesa rapidità e si avventò contro il levriero pezzato, fece scattare la morsa dei suoi
denti e il cane si abbatté sanguinante con uno squarcio nel fianco, conficcando la testa nel
suolo e lanciando guaiti strazianti.

       «Karajuška! Oh, poverino!» gemette Nikolaj.



                                                                                             598
www.writingshome.com
                               Lev Nicolaevic Tolstoj – Guerra e pace


       Il vecchio cane coi ciuffi di pelo che penzolavano sulle cosce stava tagliando la
strada al lupo grazie a quei pochi attimi di ritardo, ed era ormai a pochi passi da lui. Quasi
avvertendo il pericolo, il lupo sbirciò in obliquo Karaj, ritrasse ancor più la coda fra le
zampe e accelerò la corsa. Ma, a questo punto - Nikolaj poté accorgersi soltanto che a Karaj
stava accadendo qualcosa - il cane si precipitò fulmineo addosso al lupo e ruzzolò con lui
in un borro che stava davanti a loro.

       L'istante in cui Nikolaj vide nel borro i cani che si voltolavano lottando col lupo e,
sotto di essi, il pelame grigio dell'animale selvaggio, una zampa posteriore protesa, la testa
terrorizzata e ansante con le orecchie appiattite (Karaj lo teneva alla gola) - quell'istante, fu
il momento più felice della sua vita. Aveva già afferrato l'arcione della sella per smontare
di cavallo e colpire il lupo, quando a un tratto dal groviglio dei cani sbucò la testa della
belva, poi sull'orlo del borro si posarono le zampe anteriori. Il lupo digrignò i denti (Karaj
non lo stringeva alla gola), spiccò un salto con le zampe posteriori fuori del borro e, con la
coda fra le gambe, balzò di nuovo in avanti allontanandosi dai cani. Karaj, col pelo irto,
forse contuso o ferito, riemerse a fatica dal borro.

       «Dio mio! Perché?...» gridò disperato Nikolaj.

       Dalla parte opposta il cacciatore dello zio galoppò in senso opposto, in modo da
tagliare la strada al lupo, e i cani riuscirono ad arrestarlo di nuovo e a circondarlo. Nikolaj,
il suo staffiere, lo zio e il suo cacciatore giravano attorno alla bestia, lanciando degli
«ululululù», e tenendosi pronti a smontare da cavallo quando il lupo si fosse accucciato
sulle zampe posteriori, o a buttarsi al galoppo se il lupo si fosse scrollato di dosso i cani
per lanciarsi di nuovo in direzione della riserva e mettersi in salvo.

       Fin dal principio dell'inseguimento, Danila, udendo gli «ulululù», si era portato al
margine dei bosco. Vide Karaj azzannare il lupo e fermò il cavallo, pensando che la cosa
fosse ormai conclusa. Ma quando vide che i cacciatori non smontavano, e il lupo si
liberava rimettendosi in fuga, Danila spinse il suo baio non già verso il lupo, ma in linea
retta verso la riserva, cercando come Karaj di tagliargli la strada. In questo modo arrivò
vicino al lupo nel momento in cui i cani dello zio lo fermavano per la seconda volta.

       Danila cavalcava in silenzio, tenendo il pugnale sguainato nella mano sinistra e
battendo ritmicamente con lo scudiscio i fianchi tesi del baio.

       Nikolaj non vide e non udì Danila finché il baio non gli sbuffò addosso col suo
respiro ansante, e non sentì il tonfo di un corpo che cadeva. Allora vide che Danila si era
tuffato in mezzo alla mischia dei cani, dietro il lupo, e cercava di agguantarlo per le
orecchie. Per i cani, per i cacciatori, per il lupo, era ormai evidente che adesso tutto era
                                                                                             599
www.writingshome.com
                               Lev Nicolaevic Tolstoj – Guerra e pace


finito. La belva, appiattendo le orecchie atterrita, cercava di sollevarsi, ma i cani la
serravano da ogni parte. Danila balzò in piedi, barcollando fece un passo in avanti e con
tutto il suo peso, come se si fosse sdraiato a riposare, si lasciò cadere sul lupo
acciuffandolo per le orecchie. Nikolaj voleva trafiggerlo, ma Danila mormorò: «No, lo
leghiamo,» e, cambiando posizione, premette col piede sul collo del lupo. Nelle fauci della
bestia, a mo' di morso, infilarono di traverso un bastone, legandolo con un guinzaglio; poi
gli legarono le zampe e Danila lo fece rotolare un paio di volte da un fianco all'altro.

       Con le facce stanche e felici caricarono il grosso lupo vivo su un cavallo che
scalciava e nitriva e, accompagnati dai cani che gli guaivano contro, lo portarono nel
punto in cui tutti si sarebbero riuniti. I cacciatori si accostarono per guardare il grosso lupo
che, lasciando cadere penzoloni la testa dalla grossa fronte con il bastone già roso dai
morsi, guardava con occhi vitrei tutta la folla di cani e di uomini che lo attorniava. Quando
lo toccavano, sussultando con le zampe legate, guardava tutti con espressìone selvaggia e
al tempo stesso ingenua. Anche il conte Il'ja Andrejè si accostò per toccare il lupo.

       «Com'è grosso,» esclamò. «È un vecchio lupo, vero?» domandò a Danila che era in
piedi accanto a lui.

       «Un bestione, eccellenza,» rispose Danila togliendosi prontamente il berretto.

       Il conte si ricordò di essersi lasciato scappare sotto il naso il lupo, e del suo scontro
con Danila.

       «Tu però sei arrabbiato, amico mio,» disse Il'ja Andrejè.

       Danila non rispose: abbozzò soltanto un sorriso timido, un sorriso infantile,
mansueto e gradevole.



VI



       Il vecchio conte tornò a casa. Nataša e Petja promisero di rientrare subito. La caccia
continuò, perché era ancora presto. Verso la metà della giornata i segugi furono
sguinzagliati dentro un burrone ricoperto di giovane e fitto sottobosco. Nikolaj, in piedi in
mezzo alle stoppie, poteva vedere tutti i suoi cacciatori.

       Di fronte a Nikolaj si stendevano dei campi già verdeggianti delle semine
d'autunno, e là stava alla posta un suo cacciatore, nascosto in una fossa, dietro un
                                                                                            600
www.writingshome.com
                               Lev Nicolaevic Tolstoj – Guerra e pace


cespuglio di nocciolo. Non appena i segugi furono sguinzagliati, Nikolaj udì a intervalli il
latrato di un cane che ben conosceva: Voltorn. Ad esso si unirono poi anche gli altri cani,
ora chetandosi, ora rimettendosi a latrare. Un minuto dopo dal bosco echeggiò una nota di
corno che segnalava la presenza di una volpe, e la muta, raccogliendosi per intero, si buttò
verso un piccolo varco, in direzione dei prati, lontano da Nikolaj.

       Egli vedeva i bracchieri in berretto rosso che galoppavano lungo i margini del
burrone coperti di vegetazione; e vedeva anche i cani: e ad ogni istante si aspettava che
dall'altra parte, sui campi, apparisse la volpe.

       Il cacciatore celato nella fossa sguinzagliò i cani, e Nikolaj vide una strana volpe,
bassa e rossa, che correva frettolosa sui campi agitando la coda. I cani l'incalzavano; ed
erano ormai vicini, quando la volpe cominciò a girare in tondo in mezzo a loro compiendo
cerchi sempre più stretti e ruotando la folta coda a tromba. Poi un cane bianco si avventò,
seguito da un altro rossiccio. Tutto si confuse e i cani s'immobilizzarono formando una
stella, i deretani sporti in fuori, ondeggiando appena. Ed ecco due cacciatori galoppare
verso i cani: uno in berretto rosso, l'altro, sconosciuto, in caffettano verde.

       «Che cosa significa ciò?» pensò Nikolaj. «Di dove vien fuori questo cacciatore? Non
è uno dei cacciatori dello zio.»

       I cacciatori finirono la volpe e, senza legarla alla sella, restarono a lungo in piedi.
Accanto a loro, attaccati con le false redini, stavano i cavalli sellati - si vedeva il rilievo
delle selle - e i cani accucciati. I cacciatori gesticolavano e facevano qualcosa con la volpe.
Poi echeggiò il suono di un corno: il segnale convenuto di una rissa.

       «È un cacciatore degli Ilagin che si sta azzuffando col nostro Ivan,» disse lo staffiere
di Nikolaj.

       Nikolaj mandò lo staffiere a chiamare Nataša e Petja perché lo raggiungessero e si
diresse al passo verso il punto dove i capibracchieri stavano radunando i cani. Alcuni
cacciatori galopparono verso il luogo della zuffa.

       Nikolaj smontò da cavallo, si fermò in mezzo ai segugi insieme con Nataša e Petja
che si erano avvicinati, per vedere come sarebbe finita la faccenda. Di dietro il margine del
bosco sbucò il cacciatore che si era azzuffato con l'altro e si avvicinò al giovane padrone
con la volpe attaccata alla sella. Già da lontano si tolse il berretto, sforzandosi di parlare in
tono pacato; ma era pallido, ansimava e aveva la faccia furibonda. Aveva anche un occhio
pesto, ma probabilmente non lo sapeva.

       «Che cos'è accaduto?» domandò Nikolaj.
                                                                                             601
www.writingshome.com
                                  Lev Nicolaevic Tolstoj – Guerra e pace


       «Figuriamoci che quel tipo pretendeva di strapparci la volpe proprio sotto gli occhi
dei nostri segugi! E l'aveva presa una delle mie cagne, quella color topo! Voleva pigliarsi la
volpe, lui! Lo faccio correre, io, proprio come una volpe! Eccola qui, attaccata alla sella. E
vuoi anche questo?» soggiunse, indicando il pugnale, come se stesse ancora parlando al
suo nemico.

       Senza attaccar discorso col cacciatore, Nikolaj pregò la sorella e Petja di aspettarlo e
galoppò in direzione del punto in cui si trovava l'uomo di Ilagin.

       Il cacciatore che aveva vinto entrò nel gruppo degli altri e qui, circondato da un
misto di curiosità e di simpatia, si mise a raccontare la propria impresa.

       Era accaduto che Ilagin, col quale i Rostov erano in discordia e addirittura avevano
una causa aperta, cacciava in territori che per diritto di consuetudine appartenevano ai
Rostov, e adesso pareva che di proposito avesse ordinato che i suoi si avvicinassero al
bosco dove cacciavano i Rostov e avesse consentito a un suo cacciatore d'inseguire la volpe
già braccata dai segugi altrui.

       Nikolaj non aveva mai visto Ilagin, ma ignorando come sempre le vie di mezzo nei
suoi giudizi e nei suoi sentimenti, sulla base di quanto si diceva dell'arroganza e della
prepotenza di quel proprietario terriero lo odiava con tutta l'anima e lo considerava il suo
peggior nemico. Ora stava cavalcando verso di lui, sconvolto e furibondo, impugnando lo
scudiscio e disposto alle azioni più decise e pericolose contro il suo avversario.

       Aveva appena aggirato una sporgenza del bosco, quando vide un grosso signore in
berretto di castoro che avanzava verso di lui in sella a uno stupendo cavallo morello,
accompagnato da due staffieri.

       Invece di un nemico, Nikolaj trovò in Ilagin un signore prestante e cortese, che
desiderava in modo particolare far conoscenza col giovane conte. Quando ebbe raggiunto
Rostov, Ilagin si levò il berretto di castoro e disse che era molto spiaciuto di quanto era
successo e avrebbe dato ordine di punire il cacciatore che si era permesso di inseguire la
selvaggina già braccata da altri cani; pregava il conte di approfondire la conoscenza e gli
offriva di utilizzare la sua riserva di caccia.

       Nataša, preoccupata che il fratello potesse commettere qualcosa di inconsulto, lo
aveva seguito, tutta agitata. Poi, accortasi che i due nemici si salutavano cordialmente, si
avvicinò a sua volta. Davanti a lei, Ilagin sollevò ancor più alto il suo berretto di castoro, e
con un sorriso amabile disse che la contessina era una vera Diana, sia per la passione della
caccia, sia per la sua bellezza, della quale aveva molto sentito parlare.

                                                                                            602
www.writingshome.com
                                Lev Nicolaevic Tolstoj – Guerra e pace


         Per riparare il torto del suo cacciatore egli pregò con insistenza Nikolaj di passare
nella sua riserva, che era a circa una versta di distanza, che egli teneva per sé e nella quale,
a quanto egli affermava, pullulavano le lepri. Nikolaj accettò e la caccia, aumentata del
doppio, proseguì oltre.

         Per giungere alla riserva di Ilagin bisognava attraversare i campi. I cacciatori si
raggrupparono, mentre i signori cavalcavano affiancati. Lo zio, Nikolaj e Ilagin
sbirciavano di nascosto i cani altrui, cercando di non farsene accorgere dagli altri, e
osservavano con inquietudine i rivali dei cani propri.

         Per la sua bellezza Nikolaj fu colpito in particolare da una cagna purosangue
pezzata di rosso, non grande, esile, ma con i muscoli d'acciaio, il muso affusolato e occhi
neri sporgenti, che apparteneva alla muta di Ilagin. Aveva già udito parlare
dell'impetuosità dei cani di Ilagin, e in quella bella cagna vedeva una rivale della sua
Milka.

         Nel mezzo di una posata conversazione che Ilagin aveva avviato sul raccolto di
quell'anno, Nikolaj gli indicò la sua cagna pezzata di rosso.

         «Che bella bestia!» disse, in tono noncurante. «È svelta?»

         «Quella? Sì, è un buon cane, bracca bene,» disse con voce indifferente Ilagin della
sua Erza, per la quale l'anno prima aveva ceduto a un vicino tre famiglie di servi.

         «E così nelle vostre terre, conte, il raccolto non è stato buono?» aggiunse,
continuando la conversazione avviata. Poi, reputando cortese ricambiare il giovane conte
nello stesso modo, diede un'occhiata ai suoi cani e scelse Milka che lo aveva già colpito per
la sua robustezza.

         «È bella quella vostra cagna pezzata di nero; ben conformata!» disse.

         «Sì, non c'è male, è veloce,» rispose Nikolaj. «Magari una lepre di quelle grosse
attraversasse questo campo: ti farei vedere io che razza di cane è questo!» pensava
frattanto. Si rivolse allo staffiere e disse che avrebbe dato un rublo a chi avesse avvistato
una lepre rintanata.

         «Io non capisco,» continuò Ilagin, «come certi cacciatori possano essere invidiosi
della selvaggina e dei cani altrui. Vi dirò di me, conte. Per me, sapete, è un divertimento
andarmene in giro a cavallo per i campi; così, magari, mi accade d'imbattermi in una
compagnia come questa... Che cosa può esserci di meglio (ed egli si tolse di nuovo il suo


                                                                                            603
www.writingshome.com
                                Lev Nicolaevic Tolstoj – Guerra e pace


berretto di castoro davanti a Nataša)? Ma, quanto a contare le pelli che si portano a casa,
per me fa proprio lo stesso!»

       «Avete ragione.»

       «Né bisogna credere che mi dispiaccia se è un cane altrui che acciuffa la selvaggina,
e non il mio: a me basta guardare la muta che insegue; non siete del mio parere, conte? Io
penso infatti...»

       «Atù! Atù!» In quel momento risuonò un grido protratto di uno dei bracchieri che si
erano fermati. Questi era fermo su un monticello fra le stoppie, con lo scudiscio sollevato,
e ripeté ancora una volta in un grido protratto: «Atù! Atù!» Quel grido e lo scudiscio
alzato stavano a significare che l'uomo aveva visto davanti a sé una lepre acquattata.

       «Ha avvistato qualcosa, a quel che pare,» disse Ilagin con voce noncurante. «La
bracchiamo, conte?»

       «Sì, conviene andare... Ma come si fa, insieme?» rispose Nikolaj, guardando Erza e il
rosso Rugaj dello zio, i due rivali coi quali non aveva ancora avuto l'occasione di misurare
i suoi cani.

       «Sta' a vedere che fanno sfigurare la mia Milka!» pensò, muovendosi verso il punto
ove la lepre era stata avvistata, a fianco dello zio e di Ilagin.

       «È grossa?» domandò Ilagin avvicinandosi al cacciatore che l'aveva avvistata. Si
guardò intorno, non senza una certa eccitazione, e lanciò un fischio di richiamo a Erza.

       «E voi, Michail Nikanoryè?» domandò poi, rivolto allo zio.

       Questi cavalcava con la fronte corrugata.

       «Come volete che m'intrufoli anch'io! I vostri vanno benone. Avanti, marsc! Cani
pagati un villaggio ciascuno; le vostre sono bestie da mille rubli l'uno. Voi mettete pure in
lizza i vostri, e io starò a vedere. Rugaj! Avanti, su!,» gridò poi. «Rugajuška!» soggiunse, e
senza volerlo con quel diminutivo espresse il suo affetto e le speranze riposte in quel suo
cane di color fulvo.

       Nataša vedeva e sentiva l'emozione dissimulata di quei due vecchi e di suo fratello,
ed era a sua volta agitata.

       Il cacciatore in cima al monticello era sempre fermo con lo scudiscio alzato; i signori
gli si avvicinarono tenendo i cavalli al passo; i segugi che procedevano sulla linea

                                                                                           604
www.writingshome.com
                               Lev Nicolaevic Tolstoj – Guerra e pace


dell'orizzonte, deviavano lontano dalla lepre, ed anche i cacciatori, ad eccezione dei
padroni, se ne allontanavano. Tutto procedeva in modo lento e solenne.

       «Da che parte è rivolta la testa?» domandò Nikolaj, che ormai si trovava a un
centinaio di passi dal cacciatore che aveva avvistato la lepre.

       Ma il cacciatore non fece in tempo a rispondere: la lepre, sentendo già nell'aria la
gelata dell'indomani mattina, non poté più resistere, e balzò via. La muta di segugi si
avventò latrando giù per il monticello dietro l'animale, mentre a loro volta i levrieri si
buttavano verso i segugi e la lepre. Tutti i cacciatori che poc'anzi procedevano lenti, si
misero a galoppare attraverso il campo: i bracchieri, sguinzagliando i cani al grido di
«Aspetta!», gli uomini dei levrieri indirizzandoli al grido di «Atù!». Il calmo Ilagin,
Nikolaj, Nataša e lo zio volavano senza sapere nemmeno loro come e dove, gli occhi capaci
di scorgere soltanto i cani e la lepre, e temendo soltanto di perdere di vista, anche soltanto
per un attimo, le fasi dell'inseguimento. Era una grossa lepre, molto veloce. Balzata fuori,
essa non si mise subito a correre, ma rizzò le orecchie in ascolto delle grida e dello
scalpiccio che improvvisamente era echeggiato da tutte le parti. Dopo una decina di salti
non molto rapidi, che consentirono ai cani di avvicinarsi, scelse la direzione. Aveva
compreso il pericolo: appiattì le orecchie e si buttò a correre quanto più poteva. Prima era
acquattata nelle stoppie, ma davanti a sé aveva i campi fradici d'acqua. Due cani del
cacciatore che l'aveva puntata, più vicini di tutti gli altri, la videro per primi e iniziarono
l'inseguimento. Ma erano ancora ben lontani dal raggiungerla, quando dietro di loro già
incalzava Erza, la cagna pezzata di rosso di Ilagin; essa arrivò a un passo dai cani, con
incredibile velocità accelerò la corsa, e mirando alla coda della lepre, credette di poterla
addentare, si lanciò ancor più scatenata, ma ruzzolò al suolo. La lepre rattrappì la schiena
e accelerò ancor più la corsa. Dietro Erza, tuttavia, sopravvenne Milka, la cagna chiazzata
di nero e larga di groppa, e cominciò ad avvicinarsi rapidamente alla lepre.

       «Milka, tesoro!» si udì il grido trionfante di Nikolaj.

       Sembrava che Milka fosse sul punto di raggiungere la lepre e di azzannarla, ma
invece la raggiunse e la sorpassò. La lepre sgattaiolò via. Allora la bellissima Erza ripartì di
corsa, portandosi sopra la coda della lepre, come a voler prender bene le misure per non
sbagliarsi, questa volta, e addentarla alla coscia.

       «Da brava, Erzynka!» si udì la voce lamentosa e stranita di Ilagin, una voce che non
sembrava più la sua.

       Erza non diede ascolto alle sue preghiere: nell'attimo stesso in cui ci si poteva
aspettare che riuscisse ad acciuffare la lepre, quest'ultima ebbe uno scarto e sfrecciò sul
                                                                                            605
www.writingshome.com
                               Lev Nicolaevic Tolstoj – Guerra e pace


margine, fra le stoppie e il prato. Di nuovo Erza e Milka, come due cavalli in pariglia, si
allinearono, mettendosi alle calcagna della lepre; correre sul margine era più agevole, per
la lepre, sicché i cani stentavano a guadagnar terreno.

       «Rugaj! Rugajuška! Benissimo, avanti, marsc!» prese a gridare in quel momento
un'altra voce; e Rugaj, il rosso cane gibboso dello zio, allungandosi e inarcando la schiena,
arrivò in linea coi due primi cani, li staccò, si avventò con terribile foga; quando era già
sopra la lepre, la fece scartare dal margine sul prato, accelerò un'altra volta con accresciuto
furore sull'erba molle, sprofondando fino a metà zampa, e infine lo si vide ruzzolare
insieme con la lepre inzaccherandosi la schiena di fango. I cani, disponendosi a stella, li
circondarono. Un attimo dopo tutti erano attorno al crocchio dei cani. Unico ad esser
soddisfatto, lo zio smontò da cavallo e tagliò dalla bestia una delle zampe posteriori, per i
cani. Scuotendo la lepre perché ne colasse il sangue, egli si guardava in giro ansioso, con
gli occhi vaganti, incapace di trovare una posizione acconcia per le gambe e per le braccia,
e parlava senza nemmeno sapere per chi e per che cosa:

       «Così va bene, marsc... questo sì è un cane... ha fatto sbottare tutti, che valga mille
rubli o un rublo solo!» diceva ansando e guardandosi in giro incollerito, come se avesse
voluto insultare qualcuno, come se tutti fossero stati suoi nemici, lo avessero offeso e
soltanto adesso, finalmente, fosse riuscito a far valere le sue ragioni.

       «Ecco, toh, per i cani da mille rubli! Benissimo, marsc! Rugaj, eccoti la tua parte!,»
disse poi, gettando al suo cane una zampa sporca di terra. «Te la sei meritata! Molto bene,
marsc!»

       «Si è davvero sfiancata; ha fatto tre inseguimenti, e sempre da sola!» commentò
Nikolaj, anch'egli senza badare a nessuno e senza curarsi se gli dessero retta o meno.

       «Ma che bravura è stata? L'ha presa di traverso!» disse uno staffiere di Ilagin.

       «Quando quella ha fatto cilecca, qualunque bastardo sarebbe riuscito a prenderla in
quel modo,» osservò nello stesso momento Ilagin che, rosso in viso, respirava a fatica per
la galoppata e per l'emozione.

       Nello stesso istante Nataša, senza nemmeno riprender fiato, lanciava grida di gioia
e d'entusiasmo così laceranti, da rintronare le orecchie. E quegli strilli erano così strani, che
lei per prima avrebbe dovuto vergognarsene, e tutti del resto, se ne sarebbero stupiti se li
avesse lanciati in un altro momento. Lo zio con le sue mani legò la lepre alla sella, la pose
di traverso sulla groppa del cavallo con mosse agili e destre, quasi a voler rimproverare
tutti con questo gesto, poi, con l'aria di non voler parlare a nessuno, montò sul suo sauro e

                                                                                             606
www.writingshome.com
                               Lev Nicolaevic Tolstoj – Guerra e pace


si allontanò. Tutti, fuorché lui, si separarono con aria mesta, e stentarono alquanto a
ritrovare l'affettata indifferenza di prima. Per un pezzo continuarono a guardare il rosso
Rugaj che, con la schiena gibbosa inzaccherata di fango e l'aria soddisfatta e flemmatica
del vincitore, camminava dietro il cavallo dello zio facendo tintinnare il suo guinzaglio.

       «Anch'io sono un cane come tutti gli altri, quando non si tratta d'inseguire. Ma
allora, dovete stare all'erta!» pareva a Nikolaj che dicesse l'aspetto di quel cane.

       Quando, dopo parecchio tempo, lo zio si affiancò a Nikolaj col suo cavallo e si mise
a parlare con lui, Nikolaj fu lusingato del fatto che, dopo quanto era successo, lo zio si
degnasse ancora di rivolgergli la parola.



VII



       Quando verso sera Ilagin si congedò da Nikolaj, questi si trovava così lontano da
casa che accettò la proposta dello zio di pernottare insieme ai cacciatori, nel suo villaggio
di Michajlovka.

       «E se poi voleste venire qualche ora a casa mia,» disse lo zio, «tanto meglio. Il
tempo è umido; potrete riposarvi, la contessina potrebbero riaccompagnarla in calesse.»

       L'invito dello zio venne accettato; un cacciatore fu inviato a Otradnoe per prendere
il calesse; e Nikolaj, Nataša e Petja andarono dallo zio.

       Cinque servitori, fra uomini e ragazzi, corsero fuori, davanti all'ingresso principale,
ad accogliere il padrone. Decine di donne, vecchie, giovani e bambine, si affacciarono
all'ingresso di servizio per vedere l'arrivo dei cacciatori. La presenza di Nataša - una
donna, una signora a cavallo - eccitò a tal segno la curiosità dei servi dello zio, che molti,
per nulla intimiditi dalla sua presenza, le si avvicinarono, la guardarono negli occhi e
fecero davanti a lei i loro commenti, come se Nataša non fosse stato un essere umano, ma
uno di quei fenomeni da baraccone, che pertanto non possono capire né sentire quel che si
dice di loro.

       «Arinka, guarda, sta seduta di fianco! Sta seduta in quel modo e l'orlo della gonna
le svolazza... Guarda, ha anche il corno!»

       «Santi benedetti, ha anche il coltello!»


                                                                                             607
www.writingshome.com
                               Lev Nicolaevic Tolstoj – Guerra e pace


       «Sembra proprio una tartara!»

       «Come fai a non ruzzolare in terra?» domandò la più ardita, rivolgendo la parola a
Nataša.

       Lo zio smontò da cavallo all'ingresso della sua casa di legno circondata da un
giardino; gettò un'occhiata circolare ai suoi servitori, e con voce autoritaria gridò che la
gente di troppo se ne doveva andare e che bisognava darsi da fare per ricevere gli ospiti e i
cacciatori.

       Tutti corsero via. Lo zio aiutò Nataša a smontare da cavallo e la guidò per mano su
per i traballanti scalini di assi dell'ingresso. Nella casa, che aveva le pareti di tronco, prive
di intonaco, non regnava un'eccessiva pulizia: non si poteva certo affermare che lo scopo
di chi ci abitava consistesse nell'evitare che ci fosse la minima macchia, ma non si
notavano nemmeno dei segni di trasandatezza. Nel vestibolo erano appese pelli di lupo e
di volpe, e c'era odore di mele fresche.

       Attraverso l'anticamera lo zio condusse i suoi ospiti in una piccola sala con un
tavolo allungabile e sedie di mogano, poi in un salotto con un tavolo rotondo di betulla e
un'ottomana, poi in uno studio, con un divano lacero, un tappeto logoro e i ritratti di
Suvorov, del padre e della madre del padrone di casa e di lui stesso in divisa militare.

       Nello studio stagnava un acre odore di tabacco e di cani. Lo zio invitò gli ospiti a
sedersi e a comportarsi come se fossero stati a casa loro; poi uscì. Dallo studio si staccava
un corridoio in cui si vedeva un paravento con i teli sfondati da dietro il quale giungeva
un suono di voci e di risa femminili. Entrò anche Rugaj con la schiena ancora sporca; si
sdraiò sul divano e prese a ripulirsi con la lingua e con i denti. Nataša, Nikolaj e Petja si
sfilarono gli indumenti pesanti e sedettero sul divano. Petja appoggiò la testa su un
braccio e si addormentò subito; Nataša e Nikolaj sedevano in silenzio. I loro volti
bruciavano, erano molto affamati e molto allegri. Si guardarono l'un l'altra (dopo la caccia,
in quella stanza, Nikolaj non riteneva necessario, ormai, ostentare la sua superiorità
maschile di fronte alla sorella); Nataša ammiccò al fratello e tutt'e due non poterono
trattenersi a lungo: presto scoppiarono in una sonora risata senza aver avuto il tempo di
escogitare una spiegazione per giustificare la loro ilarità.

       Poco dopo entrò lo zio, che indossava una giacca corta, un paio di pantaloni blu e
stivali bassi. E Nataša si rese conto che quell'abito, che con suo stupore e ironia aveva visto
indosso allo zio a Otradnoe, era un vero abito, niente affatto peggiore delle redingotes e dei
frac. Anche lo zio era allegro: non solo non si offese delle risate di Nataša e di Nikolaj (non

                                                                                             608
www.writingshome.com
                               Lev Nicolaevic Tolstoj – Guerra e pace


poteva nemmeno passargli per la mente che ridessero del suo modo di vivere), ma egli
stesso finì per unirsi a quella loro ilarità senza motivo.

       «Ma guardate com'è questa giovane contessa. Molto bene, marsc! Un'altra così non
l'avevo ancora conosciuta!» disse, porgendo a Nikolaj una pipa dal lungo bocchino e
caricandone una dal bocchino mozzo, con un gesto sicuro e abituale delle dita. «È stata
tutto il giorno a cavallo, né più né meno come un uomo, e... come niente fosse!»

       Lo zio era entrato da poco, quando la porta venne aperta da una ragazza, a piedi
nudi, come si capiva dal suono dei suoi passi. Dietro di lei entrò una donna sui
quarant'anni, bella e rubiconda, con un doppio mento e labbra turgide e vermiglie, e
reggeva un grande vassoio apparecchiato. Con ospitale e solenne affabilità dipinta negli
occhi e in ogni suo movimento, ella gettò un'occhiata agli ospiti e, con un sorriso cordiale
sulle labbra, fece un rispettoso inchino. Nonostante la pinguedine, che la costringeva a
sporgere in avanti il seno e il ventre e a tenere la testa spinta all'indietro, la donna (era la
governante dello zio) aveva un passo straordinariamente leggero. Ella si avvicinò alla
tavola, vi posò sopra il vassoio e, con le sue mani bianche e grassocce, ne tolse destramente
antipasti, dolci e bottiglie che dispose sul piano della tavola. Quando ebbe terminato, si
allontanò e, con un sorriso stampato sul volto, si fermò accanto alla porta: «Ecco, chi sono
io! Adesso capisci lo zio?» diceva a Rostov quella sua apparizione. E come non capire?
Non soltanto Nikolaj, ma anche Nataša capiva lo zio, il significato dei suoi sopraccigli
aggrottati e del sorriso felice e soddisfatto che increspava appena le sue labbra nel
momento in cui era entrata Anis'ja Fëdorovna. Sul vassoio c'erano un liquore d'erbe, degli
infusi, dei funghi, frittelle di farina nera, miele di favo, miele bollito e schiumante, mele,
noci crude e abbrustolite e noci al miele. Poi Anis'ja Fëdorovna portò anche delle
marmellate, della conserva di frutta al miele, del prosciutto, e un pollastro appena
arrostito.

       Erano tutte cose casalinghe, raccolte e cucinate da Anis'ja Fëdorovna. E tutto aveva
l'odore, l'aspetto e il sapore di Anis'ja Fëdorovna: tutto riecheggiava quella sua opulenza,
quella pulizia e quell'amabile sorriso.

       «Mangiate, mangiate, contessina,» esortava lei, porgendo a Nataša ora una cosa ora
un'altra.

       Nataša mangiava di tutto e le sembrava di non aver mai visto né mangiato delle
frittelle simili, né un tale assortimento di fragranti conserve e di noci al miele, e nemmeno
un pollastro come quello. Anis'ja Fëdorovna uscì dalla stanza. Nikolaj e lo zio, innaffiando
la cena con liquore di visciole, chiacchieravano della caccia appena terminata e della

                                                                                            609
www.writingshome.com
                               Lev Nicolaevic Tolstoj – Guerra e pace


prossima, di Rugaj e dei cani di Ilagin. Nataša sedeva sul divano col busto eretto, gli occhi
luccicanti, e li ascoltava. Cercò più di una volta di svegliare Petja per fargli mangiare
qualcosa, ma lui borbottava parole incomprensibili senza destarsi dal suo sonno. Nataša
aveva l'animo così allegro, si sentiva così serena in quell'ambiente per lei affatto nuovo,
che temeva soltanto di veder arrivare troppo presto il calesse che doveva venire a
prenderla. Dopo uno di quei silenzi casuali, che quasi sempre subentrano quando si
ricevono dei conoscenti per la prima volta, rispondendo a un pensiero che avvertiva nei
suoi ospiti, lo zio disse:

       «Ecco, è così che concludo la mia vita... Verrà la morte, e avanti, marsc! Non resterà
più nulla. E a che scopo, allora, commettere dei peccati?»

       Il viso dello zio era molto espressivo e perfino bello mentre diceva queste parole.
Senza volerlo Nikolaj si ricordò di tutto il bene che aveva sentito dire dello zio da suo
padre e dai vicini. In tutto il circondario lo zio godeva fama di essere uno stravagante, ma
d'animo nobile e disinteressato. Lo consultavano per risolvere i loro problemi familiari, lo
nominavano esecutore testamentario, gli confidavano segreti, lo eleggevano giudice di
pace o gli affidavano altre mansioni; ma egli aveva sempre ostinatamente rifiutato
qualsiasi incarico governativo e trascorreva l'autunno e la primavera in sella al suo cavallo
sauro; d'inverno se ne stava in casa e d'estate si sdraiava nel suo giardino fitto d'alberi e di
arbusti.

       «Perché non accettate una carica, zio?»

       «L'ho fatto, ma poi ho rinunciato a tutto. Non ci sono tagliato, non ci capisco
un'acca di quelle cose. Queste sono faccende vostre, io non ho abbastanza cervello. La
caccia, quella sì: è un'altra cosa, una cosa che va benissimo. Ma aprite quella porta,» gridò.
«Perché avete chiuso?»

       La porta in fondo al corridoio (che lo zio chiamava «collidoio») conduceva alla
ridotta di caccia, come chiamavano la camera dei domestici riservata ai cacciatori. Ci fu
uno scalpiccio di piedi scalzi e una mano invisibile aprì la porta di quella stanza. Dal
corridoio si udirono distintamente le note di una balalajka suonata, non v'era dubbio, da un
virtuoso di quello strumento. Già da un pezzo Nataša aveva teso l'orecchio a quei suoni,
ma adesso uscì in corridoio per ascoltare meglio.

       «È il mio cocchiere, Mit'ka... Gli ho comprato una buona balalajka; mi piace sentirlo
suonare,» disse lo zio.



                                                                                            610
www.writingshome.com
                                Lev Nicolaevic Tolstoj – Guerra e pace


         Era d'uso, in casa dello zio, che, quando egli tornava dalla caccia, Mit'ka facesse una
suonata alla balalajka. Allo zio piaceva ascoltare quella musica.

         «Come suona bene! Magnifico, davvero,» disse Nikolaj con una certa non voluta
noncuranza, come se si vergognasse di riconoscere che quella musica gli piaceva molto.

         «Come, magnifico?» disse Nataša con aria di rimprovero, sentendo il tono col quale
il fratello aveva detto quelle parole. «Non è magnifico; è una cosa semplicemente
meravigliosa!»

         Come i funghi, il miele e i liquori dello zio le erano parsi i migliori del mondo,
anche quella canzone le pareva il sommo d'ogni espressione musicale.

         «Ancora, vi prego, ancora,» disse Nataša, rivolta verso la porta, non appena il suono
della balalajka tacque.

         Mit'ka accordò lo strumento e tornò a scatenare la Barynja, con molte variazioni e
riprese. Lo zio ascoltava seduto, con la testa piegata da un lato e un sorriso appena
percettibile. Il motivo della Barynja fu ripetuto un centinaio di volte. Ogni tanto la balalajka
veniva riaccordata e poi di nuovo se ne sprigionavano gli stessi suoni; ma, anziché
annoiarsene, gli ascoltatori sembravano sempre più disposti a riascoltare quella musica.
Anis'ja Fëdorovna entrò nella stanza e si appoggiò col suo corpo pesante allo stipite della
porta.

         «Vi piace ascoltare?» domandò a Nataša con un sorriso che somigliava moltissimo a
quello dello zio. «Mit'ka è molto bravo, suona splendidamente.»

         «In questo passaggio, però, non esattamente quel che dovrebbe,» commentò lo zio
con un gesto energico. «Qui bisogna scandire di più le note. Benissimo! Avanti, marsc,
staccare!»

         «Sapete suonare anche voi la balalajka?» domandò Nataša.

         Lo zio sorrise senza rispondere.

         «Anis'juška, guarda se la chitarra non ha le corde rotte. È un pezzo che non la
prendo in mano, l'ho completamente trascurata!»

         Anis'ja Fëdorovna andò di buon grado, con la sua andatura leggera, a eseguire
l'incarico del suo padrone e tornò con la chitarra.



                                                                                            611
www.writingshome.com
                                Lev Nicolaevic Tolstoj – Guerra e pace


       Senza guardare nessuno, lo zio ne soffiò via la polvere, con le dita ossute batté sulla
cassa dello strumento, lo accordò e si assestò comodamente sulla poltrona. Afferrò la
chitarra un po' più su del manico (spingendo in fuori il gomito del braccio sinistro in un
gesto piuttosto teatrale) e, dopo aver strizzato l'occhio a Anis'ja Fëdorovna, non cominciò a
suonare la Barynja, ma prese un accordo puro e squillante e, in modo misurato, con calma,
ma con mano ferma, prese a modulare su un ritmo molto lento la nota canzone: Sulla stra-
a-ada lastricata. Il motivo della canzone riecheggiò subito anche nell'anima di Nikolaj e di
Nataša all'unisono con la tranquilla giocondità della musica, la stessa giocondità che
spirava da tutta la persona di Anis'ja Fëdorovna. Questa si fece tutta rossa e, coprendosi la
faccia col fazzoletto, uscì ridendo dalla stanza. Lo zio continuò a modulare la canzone con
purezza, suono limpido e puro e con timbro energico, guardando con occhi mutati, densi
d'ispirazione il punto dal quale era uscita Anisja Fëdorovna. Qualcosa rideva in modo
appena percettibile sul suo viso, da una parte, sotto un baffo grigio; e quel sorriso si
accentuò quando la canzone giunse a una fase successiva, il tempo fu accelerato e qualcosa
pareva rompersi nei passaggi.

       «Un incanto, un vero incanto, zio! Ancora, ancora» prese a gridare Nataša non
appena egli ebbe terminato. Saltò su dal divano, e corse ad abbracciare e baciare lo zio.
«Nikolen'ka, Nikolen'ka!» esclamò poi, voltandosi a guardare il fratello come a
domandargli: «Ma questo che cosa è mai?»

       Anche a Nikolaj era piaciuta l'esecuzione dello zio. Questi suonò la canzone una
seconda volta: il volto sorridente di Anis'ja Fëdorovna ricomparve nel vano della porta e,
dietro di lei, altre facce. «Dietro la fresca fonte grida: ragazza, aspetta!» suonava lo zio; poi
fece una abile variazione e, all'improvviso, troncò di netto stringendosi nelle spalle.

       «Su, avanti zietto, avanti!» supplicò Nataša come se dal suono di quella chitarra
dipendesse la sua vita.

       Lo zio si alzò e fu come se in lui ci fossero state due diverse persone: una sorrideva
gravemente del buontempone, ma fu il buontempone a fare un passo ingenuo e preciso
prima di cominciare il ballo.

       «Suvvia, nipotina!» gridò lo zio, invitando Nataša con un gesto della mano che
aveva troncato l'accordo.

       Nataša gettò lontano lo scialle che aveva indosso, corse davanti allo zio e, puntando
le mani contro i fianchi, fece un movimento con le spalle, fermandosi poi di colpo.



                                                                                             612
www.writingshome.com
                                 Lev Nicolaevic Tolstoj – Guerra e pace


       Dove, come, quando quella contessina, educata da una emigrata francese, aveva
assorbito dall'aria russa che respirava quello spirito? Dove aveva preso quegli
atteggiamenti che il pas de châle da un pezzo avrebbe dovuto distruggere? Eppure quello
spirito e quegli atteggiamenti russi, che lo zio, appunto, si attendeva da lei. Non appena
ella si fermò con un sorriso trionfante, fiera e piena di furbesca allegria, la paura che in un
primo momento aveva colto Nikolaj e tutti i presenti - la paura che lei non vi riuscisse - si
dileguò, e tutti la guardarono estatici.

       Aveva fatto proprio quello che doveva, e in modo così esatto, così perfetto, che
Anis'ja Fëdorovna, la quale le aveva dato subito il fazzoletto necessario per il ballo,
mescolò le lacrime alle risa nel guardare quella contessina esile e graziosa, così diversa da
lei, allevata tra le sete e i velluti, e tuttavia capace di comprendere tutto ciò che c'era in
Anis'ja, e nel padre di Anis'ja, e in sua madre, e in sua zia, e in ogni anima russa.

       «Brava contessina, benissimo, avanti marsc!» esclamò lo zio ridendo felice e
terminando il ballo. «Brava nipotina! Ora non rimane che trovarti un maritino in gamba!
Brava, benissimo!»

       «Già trovato,» disse sorridendo Nikolaj.

       «Ooh!» fece lo zio, meravigliato, guardando Nataša con espressione interrogativa.

       Nataša con un sorriso felice annuì col capo.

       «E che marito!» disse.

       Ma non appena ebbe detto questo in lei prese forma un altro corso di pensieri e di
sentimenti. Che cosa significava il sorriso di Nikolaj, quando aveva detto: «Già trovato?»
Ne era contento oppure no? «Sembra pensare che il mio Bolkonskij non approverebbe, non
capirebbe questa nostra gioia. No, lui capirebbe tutto. Chissà dov'è, adesso?» pensò Nataša
e il suo viso improvvisamente si fece serio. Ma fu solo un istante. «Non bisogna pensarci,»
disse a se stessa e, sorridendo, tornò a sedere accanto allo zio, pregandolo di suonare
ancora qualcosa. Lo zio suonò un'altra canzone, poi un valzer; infine, dopo un momento di
silenzio, tossicchiò e prese a cantare la sua canzone di caccia preferita:



       Fin dalla sera la bella neve

       cadeva fitta e lieve...



                                                                                           613
www.writingshome.com
                                 Lev Nicolaevic Tolstoj – Guerra e pace


          Lo zio cantava come canta la gente del popolo, con la piena e ingenua convinzione
che tutto il significato di una canzone fosse riposto solo nelle parole, che il motivo venisse
da sé e che non esistesse un motivo a sé stante, ma che il motivo servisse solo all'armonia.
Ma proprio per questo quel motivo inconscio, come lo è nel canto di un uccello, era, nel
canto dello zio, di straordinaria bellezza. Nataša era entusiasta del suo modo di cantare.
Aveva deciso che non avrebbe più studiato l'arpa, per dedicarsi soltanto alla chitarra. Se la
fece prestare dallo zio e provò subito degli accordi per una canzone.

          Alle dieci arrivarono, per prelevare Nataša e Petja, una carrozza, un calesse e tre
uomini a cavallo, mandati alla loro ricerca. Il conte e la contessa, disse uno di costoro, non
sapevano dove fossero finiti ed erano molto in ansia.

          Petja fu portato a braccia e scaricato come un corpo morto sulla carrozza; Nataša e
Nikolaj sedettero nel calesse. Lo zio coprì con cura Nataša e la salutò con una nuova
vibrazione di affetto. Poi li accompagnò a piedi fino a un ponticello che occorreva aggirare
per passare a guado, e ordinò ai cacciatori di precederli con le lanterne.

          «Addio, cara nipotina!» gridò dall'oscurità la sua voce: non la voce che Nataša
aveva conosciuto, ma una voce diversa, quella che aveva cantato: Fin dalla sera la bella
neve...

          Nel villaggio che attraversarono brillavano dei lumi rossi e c'era un allegro odor di
fumo che metteva allegria.

          «Che simpatico, questo zio!» disse Nataša quando sbucarono sulla strada maestra.

          «Sì,» disse Nikolaj. «Ma non hai freddo?»

          «No, sto benissimo. Mi sento proprio bene,» disse Nataša, perfino un poco stupita
di sé.

          Tacquero a lungo. La notte era umida e buia. I cavalli non si vedevano; si udiva
soltanto lo sguazzare degli zoccoli nel fango invisibile.

          Che cosa accadeva in quell'anima fanciullesca, così ricettiva, capace di cogliere e
assimilare le più diverse impressioni della vita? Come si componeva in lei tutto questo?
Ella, in ogni caso, era felice. Quando ormai erano vicini a casa, all'improvviso intonò il
motivo della canzone: «Fin dalla sera la bella neve...»: per tutta la durata del tragitto aveva
dato la caccia a quel motivo, ed ora, alfine, le era tornato in mente.

          «Te lo sei ricordato?» domandò Nikolaj.

                                                                                           614
www.writingshome.com
                               Lev Nicolaevic Tolstoj – Guerra e pace


       «E tu, a che stavi pensando, ora, Nikolen'ka?» domandò Nataša.

       Piaceva, a loro, porsi a vicenda quella domanda.

       «Io?» disse Nikolaj, cercando di ricordare. «Ecco, poco fa pensavo a Rugaj, quel
cane rosso; pensavo che assomiglia allo zio e che, se fosse un uomo, si terrebbe egualmente
lo zio con sé: se non per la caccia, almeno come cane da ferma... È una gran brava persona,
lo zio. Non ti sembra?»

       «Io? Aspetta. Aspetta. Sì, prima pensavo che noi eravamo qui, in questa carrozza,
credendo di andare a casa mentre invece chissà dove stavamo andando in quel buio; poi, a
un tratto, saremmo arrivati e avremmo visto che non eravamo a Otradnoe, ma in un reame
incantato... E poi pensavo... No, nient'altro.»

       «Lo so, pensavi a lui,» disse Nikolaj sorridendo, cosa di cui Nataša si accorse dal
suono della sua voce.

       «No,» rispose Nataša, sebbene insieme a tutto il resto avesse pensato anche al
principe Andrej chiedendosi se lo zio gli sarebbe piaciuto. «Ma per tutta la strada ho
continuato a pensare: con quale grazia si muoveva Anis'juška mentre ballava! Era proprio
brava.»

       E Nikolaj udì il suono della sua risata squillante e felice, felice senza motivo. «Sai,»
disse lei a un tratto, «io sento che non sarò mai più così felice, così tranquilla come
adesso.»

       «Queste sono sciocchezze, sono fandonie,» rispose Nikolaj; e intanto pensava: «Che
tesoro è la mia Nataša. Un amico come lei non l'ho e non l'avrò mai. Ma perché si sposa?
Sarebbe così bello andare sempre in giro così, noi due assieme!»

       «Ah, è proprio un tesoro, Nikolaj!» pensava nello stesso momento Nataša.

       «Ah! C'è ancora la luce accesa nel salone,» disse lei, indicando le finestre della casa,
che spiccava piacevolmente nell'umida, vellutata oscurità della notte.



VIII



       Il conte Il'ja Andreiè si era dimesso da maresciallo della nobiltà perché quella carica
comportava un eccessivo onere finanziario. Nonostante ciò, le sue finanze non si
                                                                                           615
www.writingshome.com
                               Lev Nicolaevic Tolstoj – Guerra e pace


riassestavano. Spesso Nataša e Nikolaj coglievano i genitori immersi in misteriosi e
allarmanti colloqui e udivano parlare della vendita della casa avita dei Rostov e della
proprietà vicino a Mosca. Rinunciando alla carica di maresciallo della nobiltà, il vecchio
conte non aveva più motivo di dare tanti ricevimenti, e la vita a Otradnoe si svolgeva più
tranquilla che negli anni precedenti; ma l'enorme casa e le dipendenze erano egualmente
zeppe di persone, a tavola non c'erano mai meno di venti commensali. Era tutta gente di
casa, che dai Rostov aveva ormai messo radici, quasi fossero stati membri della famiglia, e
in ogni caso persone che pareva ineluttabile dovessero vivere in casa del conte. Tali erano
Dimmler, il musicista, con sua moglie; Vogel, il maestro di ballo, con tutta la sua famiglia;
la vecchia signorina Belova, che abitava in casa, e molti altri ancora: i precettori di Petja,
l'ex governante delle signorine, e, infine, delle persone che reputavano più comodo e più
conveniente vivere dal conte che a casa loro. Non c'erano più, come prima, continui arrivi
di ospiti, ma si conduceva sempre lo stesso tenore di vita, al di fuori del quale il conte e la
contessa non potevano nemmeno concepire la vita. Le cacce, che Nikolaj aveva, anzi,
incrementato, erano sempre della stessa portata: c'erano sempre cinquanta cavalli e
quindici cocchieri nelle scuderie, sempre gli stessi costosi regali per gli onomastici e gli
stessi pranzi solenni ai quali veniva invitato l'intero distretto; le stesse partite di whist e di
boston, nel corso delle quali il conte, lasciando che tutti gli vedessero le carte, faceva
guadagnare ogni giorno centinaia di rubli ai vicini, i quali, dal canto loro, consideravano
quel loro privilegio di giocare a carte col conte Il'ja Andreiè come la loro rendita più
vantaggiosa.

       Il conte si muoveva in mezzo ai suoi affari come preso in un'immensa rete e
sforzandosi di non credere che ci si era impigliato, ma impigliandosi invece sempre più a
ogni passo; non aveva la forza di rompere le reti che lo avviluppavano, né per contro di
accingersi a districarle con pazienza e circospezione. La contessa, col suo tenero cuore di
madre, intuiva che i suoi figli stavano andando in rovina, che il conte non ne aveva colpa e
che tutto ciò non poteva essere diverso da come era e che lui stesso soffriva (sebbene non
lo lasciasse capire) rendendosi conto della rovina sua e dei suoi figli. Pertanto era lei a
tentar di risolvere la faccenda. Dal suo punto di vista femminile non c'era che un modo:
Nikolaj avrebbe dovuto sposare una donna facoltosa. Ella sentiva che questa era l'ultima
speranza e che, se Nikolaj avesse rifiutato il partito che lei gli aveva trovato, si sarebbe
dovuto dire addio per sempre alla speranza di risanare le loro finanze. Questo partito era
Julie Karagina, figlia di ottimi e virtuosi genitori, che i Rostov conoscevano sin
dall'infanzia, e che ora era divenuto un ricchissimo partito, dopo la morte dell'ultimo dei
suoi fratelli.


                                                                                              616
www.writingshome.com
                                Lev Nicolaevic Tolstoj – Guerra e pace


       La contessa aveva scritto direttamente una lettera alla madre della Karagina, a
Mosca, proponendo il matrimonio di Julie col proprio figlio, e ne aveva ricevuto una
risposta favorevole. La Karagina aveva risposto che, per quanto la riguardava, era
d'accordo, che tutto, d'altra parte, sarebbe dipeso dall'inclinazione di sua figlia. La
Karagina, inoltre, invitava Nikolaj a recarsi a Mosca.

       Più volte, con le lacrime agli occhi, la contessa aveva detto al figlio che ora, dal
momento che entrambe le figlie si erano sistemate, l'unico suo desiderio era quello di
veder lui sposato. Diceva che, in tal caso, sarebbe morta tranquilla; e subito aggiungeva di
avere in vista una splendida fanciulla, cercando di sondare le opinioni di Nikolaj su un
suo eventuale matrimonio.

       In altri discorsi ella tesseva l'elogio di Julie e esortava Nikolaj ad andare a Mosca a
divertirsi per le feste. Nikolaj intuiva a che cosa tendessero quei discorsi di sua madre e,
nel corso di una di quelle conversazioni, la invitò a essere del tutto esplicita. La contessa
allora ammise che ogni speranza di rimettere in sesto la loro situazione economica era
riposta nel suo matrimonio con la Karagina.

       «Ma come, maman, se io amassi una ragazza senza dote, voi mi chiedereste davvero
di saqvificare i sentimenti e l'onore per il patrimonio?» domandò Nikolaj alla madre senza
comprendere la crudeltà di quella domanda e desideroso soltanto di mostrare la propria
nobiltà d'animo.

       «No, non mi hai capito,» disse la madre, non sapendo come giustificarsi. «Tu non
mi hai capito, Nikolen'ka. Io voglio la tua felicità,» soggiunse; ma sentì che non diceva il
vero; si confuse e scoppiò in lacrime.

       «Non piangete, maman: ditemi soltanto che voi lo volete; sapete che io farò
qualunque cosa, darò la mia vita, purché voi siate tranquilla,» disse Nikolaj. «Io posso
sacrificare tutto per voi, anche i miei sentimenti.»

       Ma la contessa non voleva impostare in quel modo la questione; non voleva che suo
figlio si sacrificasse; avrebbe voluto esser lei a sacrificarsi per lui.

       «No, tu non mi hai capita; ora però non parliamone più,» disse, tergendosi le
lacrime.

       «Sì, io, forse, amo una fanciulla povera,» diceva fra sé Nikolaj, «ma devo forse
sacrificare i sentimenti e l'onore per un patrimonio? Mi meraviglio che la mamma abbia
potuto farmi una simile proposta. Per il fatto che Sonja è povera, non avrei il diritto di
amarla,» pensava, «non potrei corrispondere al suo amore fedele e devoto? E poi, al suo
                                                                                          617
www.writingshome.com
                               Lev Nicolaevic Tolstoj – Guerra e pace


fianco sarei certo più felice che con una bambola insulsa come Julie. Non posso comandare
ai miei sentimenti,» diceva ancora a se stesso. «Se io voglio bene a Sonja, i miei sentimenti
sono per me la cosa più forte e più elevata di ogni altra.»

       Nikolaj non andò a Mosca; e la contessa non tornò più sul discorso, ma vedeva con
tristezza, e talvolta perfino con irritazione, i sintomi d'una intimità sempre più viva fra suo
figlio e Sonja, che non aveva dote. Se lo rimproverava, ma non poteva trattenersi dal
brontolare, dal punzecchiarla, sovente fermandola solo per darle del voi o dirle «mia
cara». E tanto più la buona contessa si irritava con Sonja in quanto lei, questa nipote
povera dagli occhi neri era così mite, così buona, così traboccante di devota riconoscenza
per i suoi benefattori e innamorata di Nikolaj con abnegazione così fedele e immutabile,
che non si poteva rimproverarle nulla.

       Nikolaj stava ultimando in casa dei suoi genitori il suo periodo di licenza. Era
giunta una quarta lettera del principe Andrej, datata da Roma, in cui egli scriveva che da
tempo sarebbe già stato in viaggio per la Russia se, inaspettatamente, il clima caldo non
avesse fatto riaprire la sua ferita, il che lo costringeva a rimandare la partenza fino al
principio dell'anno successivo. Nataša era sempre egualmente innamorata del suo
fidanzato, egualmente appagata da quest'amore ed egualmente ricettiva a tutte le gioie
della vita; ma alla fine del quarto mese di distacco da lui cominciarono ad assalirla
momenti di tristezza contro i quali non le riusciva di lottare. Provava pena per se stessa,
pena di dover vivere così a vuoto, per nulla, per nessuno, tutto questo tempo nel quale,
invece, si sentiva così capace di amare e di essere amata.

       In casa Rostov non c'era davvero molta allegria.



IX



       Vennero le feste di Natale e, oltre alla messa solenne, oltre ai solenni e noiosi auguri
degli amici e dei servitori, oltre ai vestiti nuovi per tutti, non accadde nulla di speciale a
contrassegnare quelle festività; ma, con quei venti gradi sotto zero, con quel gelo senza
vento, con quel sole sfolgorante e accecante e, di notte, quell'invernale scintillio delle stelle
si sentiva il bisogno di qualcosa che desse colore a simili giornate.

       Il terzo giorno delle feste, dopo il pranzo, tutti i familiari si erano ritirati nelle loro
camere. Era il momento più noioso della giornata. Nikolaj, che quella mattina era andato
in visita dai vicini, dormiva nella stanza dei divani. Il vecchio conte riposava nel suo
                                                                                              618
www.writingshome.com
                                Lev Nicolaevic Tolstoj – Guerra e pace


studio. In salotto Sonja, seduta al tavolo rotondo, ricalcava il disegno per un ricamo. La
contessa disponeva le carte per un solitario. Nastas'ja Ivanovna, il buffone, se ne stava
seduto con aria melanconica accanto alla finestra in compagnia di due vecchiette. Nataša
entrò nella stanza, si avvicinò a Sonja, guardò che cosa faceva, poi si accostò a sua madre e
si fermò in silenzio.

       «Perché giri come un'anima in pena?» le chiese la contessa. «Che cosa ti occorre?»

       «Ho bisogno di lui... subito, in questo istante, ho bisogno di lui,» disse Nataša con
gli occhi lucenti, senza sorridere.

       La contessa alzò il capo e guardò attentamente sua figlia.

       «Non guardatemi, mamma, non guardatemi: se no mi metto subito a piangere.»

       «Siediti, sta un po' qui con me,» disse la contessa.

       «Mamma, io ho bisogno di lui. Perché devo sprecarmi così, mamma?...»

       La voce le si spezzò; le lacrime le salirono agli occhi; per nasconderle, ella si volse
frettolosamente e uscì dalla stanza. Andò nella stanza dei divani, si fermò un momento
pensierosa e poi andò nella stanza delle cameriere. Qui una vecchia domestica stava
brontolando contro una ragazza che era giunta di corsa dal cortile, senza fiato per il
freddo.

       «Basta giocare,» diceva la vecchia. «C'è tempo per tutto.»

       «Lasciala stare, Kondrat'evna,» disse Nataša, «Va', Mavruša, va' pure.»

       E, lasciata andar fuori Mavruša, Nataša attraversò la sala per raggiungere
l'anticamera. Tre domestici, due giovani e un vecchio, giocavano a carte. Vedendo entrare
la signorina, interruppero il gioco e si alzarono.

       «Che debbo fare di loro?» pensò Nataša.

       «Sì, Nikita, per piacere, va'...» («Dove potrei mandarlo?...»)

       «Sì, va in cortile, e portami un gallo, per piacere; e tu, Miša, portami un poco di
avena.»

       «Vi devo portare un poco di avena?» disse Miša, con allegro zelo.

       «Va', spicciati,» disse il vecchio di rincalzo.


                                                                                          619
www.writingshome.com
                                Lev Nicolaevic Tolstoj – Guerra e pace


       «Tu trovami del gesso, Fëdor.»

       Passando davanti alla dispensa diede ordine di portare il samovar sebbene non
fosse affatto l'ora del tè.

       Il dispensiere Foka era l'uomo più burbero di tutta la casa. A Nataša piaceva
sperimentare su di lui la propria autorità. Foka, infatti, non le credette e andò a
domandare se fosse vero.

       «Ah, questa padroncina!» commentò Foka, fingendo di essere contrariato con
Nataša.

       Nessuno in casa mandava tanta gente a destra e a manca, né gli dava tanto da fare
quanto Nataša. Le bastava vedere qualcuno, e subito lo spediva in qualche posto. Si
sarebbe detto che volesse provare se qualcuno di loro non si sarebbe arrabbiato, non le
avrebbe tenuto il broncio; ma invece non c'era nessuno ai cui ordini la servitù adempisse
tanto volentieri come a quelli di Nataša.

       «Che cosa potrei fare? Dove potrei andare?» pensava Nataša, camminando
lentamente per il corridoio.

       «Nastas'ja Ivanovna, chi mai potrà nascere da una persona come me?» domandò al
buffone, che le veniva incontro col suo giubbetto da donna.

       «Pulci, cicale, grilli!» rispose il buffone.

       «Dio mio, Dio mio, sempre le stesse cose! Ah, dove potrei andare a cacciarmi? Che
cosa posso fare di me?»

       E prese a correre svelta, battendo i piedi, su per le scale, per andare da Vogel, che
abitava con la moglie al piano di sopra. Da Vogel c'erano le due governanti; sulla tavola
c'erano piatti con uva secca, noci, mandorle. Le governanti discutevano per stabilire se la
vita fosse meno costosa a Mosca oppure a Odessa. Nataša sedette, prese ad ascoltare i loro
discorsi con aria seria e pensierosa, poi si alzò.

       «L'isola di Madagascar,» disse. «Ma-da-ga-scar,» ripeté spiccando distintamente
ogni sillaba e, senza rispondere a M.me Schoss che le chiedeva che cosa stesse mai
dicendo, uscì dalla stanza.

       Anche Petja era di sopra; insieme col suo tutore stava trafficando insieme a un
fuoco d'artificio che aveva intenzione di lanciare quella notte.


                                                                                        620
www.writingshome.com
                               Lev Nicolaevic Tolstoj – Guerra e pace


       «Petja, Petja!» gridò Nataša. «Portami giù.»

       Petja le corse vicino e le porse la schiena. Lei gli saltò sopra, gli cinse il collo con le
braccia e lui corse giù saltellando.

       «No, non bisogna... l'isola di Madagascar,» disse e, scivolando giù dalla schiena del
fratello, scese da sola.

       Come avesse fatto il giro di un suo reame per mettere alla prova il suo potere, e si
fosse convinta che tutti erano sottomessi, ma che, ad onta di questo, ci si annoiava, Nataša
andò in sala, prese la chitarra, si sedette in un angolo buio, dietro uno stipetto, e prese a
pizzicare le corde in tono di basso, suonando una frase che ricordava, da un'opera che
aveva udito a Pietroburgo insieme col principe Andrej.

       Per gli estranei che la stavano ascoltando, le note sprigionate dalla chitarra non
avevano alcun senso, ma nell'immaginazione di Nataša rinasceva da quei suoni tutta una
serie di ricordi. Stava seduta dietro lo stipetto, con gli occhi fissi su una striscia di luce che
usciva dalla porta della dispensa, ascoltava se stessa e si abbandonava all'onda dei ricordi.

       Sonja attraversò la sala con un bicchierino d'acqua in mano, diretta alla dispensa.
Nataša la guardò, poi guardò la fessura della porta della dispensa e le parve di ricordare
che già un'altra volta la luce dalla porta filtrava proprio come ora, e Sonja era passata col
bicchierino in mano. «Sì, questo è già accaduto, tale e quale,» pensò.

       «Sonja, che cos'è questo?» gridò Nataša pizzicando la corda più grossa.

       «Ah, sei qui!» esclamò Sonja, trasalendo; si avvicinò e rimase in ascolto. «Non lo so.
La bufera?» propose timidamente, temendo di sbagliare.

       «Ecco, era trasalita anche allora: proprio così. Si era avvicinata e anche l'altra volta
aveva sorriso timidamente,» pensò Nataša, «e proprio nello stesso modo... anche allora
avevo pensato che in lei manca qualcosa.»

       «No, è il coro del Portatore d'acqua, senti?» E Nataša prese a cantare il motivo del
coro perché Sonja potesse rendersene conto. «Dove stavi andando?» domandò poi.

       «A cambiare l'acqua nel bicchiere. Sto per finire di ricalcare il ricamo.»

       «Tu hai sempre qualcosa da fare, mentre io non ne sono capace,» disse Nataša. «E
Nikolen'ka dov'è?»

       «Dorme, mi pare.»

                                                                                              621
www.writingshome.com
                                 Lev Nicolaevic Tolstoj – Guerra e pace


       «Va' a svegliarlo, Sonja,» disse Nataša. «Digli che sono io che lo cerco, per cantare.»

       Si sedette e cominciò a pensare cosa volesse dire il fatto che tutto fosse già accaduto
un'altra volta; poi, senza risolvere quel problema e senza nemmeno dolersene troppo, la
sua immaginazione la riportò al periodo in cui era insieme con lui e lui la guardava con
occhi innamorati.

       «Ah, se almeno arrivasse presto! Ho tanta paura che questo non avvenga! E,
soprattutto, invecchio! In me non ci sarà più tutto quello che c'è ora. Ma invece, chissà,
forse arriverà oggi, arriverà subito. Forse è già arrivato ed è all'albergo. Forse è già
arrivato, è arrivato ieri e io me ne sono dimenticata.» Si alzò, posò la chitarra e andò in
salotto. Tutti i familiari, i tutori, le governanti e gli invitati erano già seduti alla tavola del
tè, intorno alla quale stavano in piedi i domestici; ma il principe Andrej non c'era, e la
solita vita, la vita di tutti i giorni, continuava.

       «Ah, eccola,» disse Il'ja Andrejè, vedendo Nataša che entrava. «Suvvia, siediti qui
accanto a me.»

       Ma Nataša si fermò vicino alla madre, guardandosi attorno come se cercasse
qualcuno.

       «Mamma!» esclamò. «Datemi lui, datemelo, mamma, ma presto, presto!» E di
nuovo trattenne a fatica i singhiozzi.

       Si sedette a tavola, mettendosi ad ascoltare i discorsi degli anziani e di Nikolaj che a
sua volta aveva raggiunto il gruppo per il tè.

       «Dio mio, Dio mio, sempre le stesse facce, gli stessi discorsi, il papà che regge
sempre la tazza nello stesso modo e nello stesso modo soffia sul tè!» pensava Nataša,
sgomenta di accorgersi che in lei nasceva un senso di disgusto, nel confronto di tutti i
familiari, per il semplice fatto che fossero sempre eguali.

       Dopo il tè Nikolaj, Sonja e Nataša andarono nella sala dei divani, nel loro angolo
preferito, dove sempre avevano luogo le loro conversazioni più intime.



X




                                                                                               622
www.writingshome.com
                                 Lev Nicolaevic Tolstoj – Guerra e pace


       «Ti succede,» chiese Nataša a Nikolaj quando furono seduti nella stanza dei divani,
«ti succede di avere l'impressione che non accadrà più niente; che tutto quello che può
accadere di bello è già accaduto? E di provare una sensazione, non di noia, ma di
tristezza?»

       «Come no!» rispose Nikolaj. «Capita che tutto vada bene, che tutti siano contenti; e
io, invece, ho l'impressione che tutto ormai è noioso e tutti, ormai, devono morire. Una
volta, al reggimento, non ho nemmeno approfittato della libera uscita; eppure si sentiva
suonare la musica... ma, a un tratto, tutto m'era preso in uggia...»

       «Ah, la conosco questa cosa. Lo so, lo so,» confermò Nataša. «Ero ancora piccola che
questo mi capitava già. Ti ricordi che una volta mi avevano punito per certe prugne, e tutti
voi ballavate e io me ne stavo nella stanza di studio a singhiozzare. Non lo dimenticherò
mai: ero triste e provavo pena per tutti, per me e per tutti. E, soprattutto, non avevo
nessuna colpa,» disse Nataša, «ti ricordi?»

       «Mi ricordo,» disse Nikolaj. «Mi ricordo che poi sono venuto da te e avrei voluto
consolarti. E mi vergognavo, sai? Eravamo molto buffi tutti e due. Avevo un giocattolo, un
fantoccio, e volevo regalartelo. Ti ricordi?»

       «E ti ricordi,» disse Nataša con un sorriso assorto, «che tanto, tanto tempo fa,
quando eravamo ancora piccoli, lo zio ci aveva chiamati nello studio, ancora nella vecchia
casa, e faceva buio; e noi ci siamo andati, ma, tutt'a un tratto, lì, in piedi vediamo...»

       «Un moro,» finì Nikolaj al posto suo, con un sorriso pieno di gioia, «come vuoi che
non mi ricordi? Ancora adesso non so se fosse proprio un negro o se ce lo fossimo sognato
o se ce l'abbiano raccontato.»

       «Era grigio, ti ricordi? Con i denti bianchi; stava lì in piedi e ci guardava...»

       «Voi ve ne ricordate, Sonja?» domandò Nikolaj.

       «Sì, sì, anche a me sembra di ricordare qualcosa,» rispose Sonja, timidamente.

       «Io poi ho domandato di quel negro al papà e alla mamma,» disse Nataša, «loro
dicono che non c'è mai stato nessun negro. Ma tu te ne ricordi bene!»

       «Come no, mi ricordo i suoi denti come fosse ora.»

       «Com'è strano! È come se fosse stato un sogno. Questo a me piace.»



                                                                                             623
www.writingshome.com
                               Lev Nicolaevic Tolstoj – Guerra e pace


       «E ti ricordi di quando facevamo rotolare le uova nel salone e, a un tratto, sono
comparse due vecchie e hanno cominciato a fare le piroette sul tappeto? Questo è
accaduto, sì o no? Ti ricordi com'era bello?»

       «Sì. E ti ricordi di quando il papà con la pelliccia blu ha sparato con il fucile
sull'ingresso?»

       Riandavano così nella memoria, sorridendo, abbandonandosi al piacere di
ricordare: e non era il mesto ricordare senile, ma il poetico ricordare giovanile: quelle
impressioni del passato in cui i sogni si fondono con la realtà, e ridevano piano, contenti di
chissà che.

       Come sempre, Sonja se ne stava in disparte, sebbene i loro ricordi fossero comuni.

       Sonja non si ricordava di molte cose che loro andavano rievocando, e anche ciò di
cui conservava il ricordo non suscitava in lei quel sentimento poetico che provavano
Nikolaj e Nataša. Lei provava semplicemente piacere al vedere la loro gioia e si sforzava di
mostrare che vi partecipava.

       In realtà partecipò alle loro rievocazioni solo quando si ricordarono di lei che
arrivava per la prima volta in casa loro. Allora raccontò di come avesse paura di Nikolaj,
perché aveva dei cordoncini sulla blusa e la njanja le aveva detto che avrebbero cucito
anche lei con quei cordoncini.

       «E a me, figurati, avevano detto che tu eri nata sotto un cavolo,» disse Nataša, «e mi
ricordo che allora non osavo non crederci, ma sapevo che non era vero e mi sentivo
imbarazzata.»

       Durante questi discorsi alla porta posteriore della stanza dei divani si affacciò la
testa di una cameriera.

       «Signorina, hanno portato il gallo,» disse la ragazza a bassa voce.

       «Non serve, Polja, di' che lo riportino via,» disse Nataša.

       Mentre era in corso la conversazione nella stanza dei divani, entrò Dimmler e si
avvicinò all'arpa che stava in un angolo. Tolse la fodera e l'arpa emise un suono falso.

       «Eduard Karliè, per piacere suonate il mio prediletto Nocturne di monsieur Field,»
disse la voce della contessa dal salotto.

       Dimmler prese un accordo e, rivolgendosi a Nataša, a Nikolaj e a Sonja, disse:

                                                                                           624
www.writingshome.com
                               Lev Nicolaevic Tolstoj – Guerra e pace


        «Come se ne sta seduta buona buona, questa gioventù!»

        «Sì, stiamo filosofando,» disse Nataša, voltandosi a guardare per un momento. Poi
continuò la conversazione, che ora verteva sui sogni.

        Dimmler cominciò a suonare. Nataša si avvicinò al tavolo in punta di piedi, prese
una candela, la portò fuori, e, ritornata indietro, sedette senza far rumore al suo posto.
Nella stanza, soprattutto intorno al divano sul quale loro erano seduti, c'era buio, ma,
attraverso le grandi finestre, pioveva sul pavimento il raggio della luna piena.

        «Sai,» disse Nataša in un bisbiglio, facendosi più accosto a Nikolaj e a Sonja, quando
ormai Dimmler aveva finito e continuava a starsene lì seduto, pizzicando le corde,
evidentemente indeciso se smettere di suonare o cominciare un nuovo brano, «sai, io
penso che quando si ricorda così, si ricorda proprio tutto; allora si ricordano tante cose che
ci sembra di ricordare anche quello che è accaduto prima di venire al mondo...»

        «Questa è la metempsicosi,» disse Sonja, che aveva sempre studiato con diligenza e
si ricordava di tutto. «Gli antichi egizi credevano che le nostre anime fossero dapprima
vissute nel corpo degli animali e poi tornassero a trasmigrarvi, dopo esser state dentro di
noi.»

        «No, sai, io non credo che noi prima fossimo negli animali,» disse Nataša, sempre a
bassa voce, sebbene la musica fosse finita, «e so con certezza che eravamo angeli in
qualche luogo, e siamo stati anche qui; per questo, dopo, ricordiamo tutto...»

        «Posso unirmi a voi?» domandò piano Dimmler, che si era avvicinato; e sedette
accanto a loro.

        «Ma se eravamo angeli, perchè siamo caduti più in basso?» disse Nikolaj. «No,
questo non è possibile!»

        «Non più in basso; chi ti ha detto che siamo più in basso?... Forse che io posso
sapere che cos'ero prima?» replicò Nataša, convinta. «L'anima è immortale, no? Dunque,
se vivrò sempre, vivevo anche prima, vivo in eterno.»

        «Sì, ma per noi è difficile immaginare l'eternità,» osservò Dimmler, che si era
avvicinato ai giovani con un tenue sorriso di disprezzo, ma adesso parlava con loro a
bassa voce e in tono molto serio.

        «Perché dovrebbe essere difficile immaginare l'eternità?» disse Nataša. «È oggi, sarà
domani, sarà sempre; ed era anche ieri, e l'altroieri...»

                                                                                          625
www.writingshome.com
                              Lev Nicolaevic Tolstoj – Guerra e pace


      «Nataša, adesso è il tuo turno. Cantami qualcosa,» si fece udire la voce della
contessa, «perché ve ne state seduti lì come dei cospiratori?»

      «Mamma, non ne ho proprio voglia,» rispose Nataša, ma intanto si era alzata.

      Nessuno di loro, nemmeno Dimmler che non era più giovane, aveva voglia di
interrompere la conversazione e di allontanarsi da quell'angoletto della stanza dei divani,
ma Nataša si era alzata e allora Nikolaj sedette al clavicembalo. Come sempre, mettendosi
in mezzo alla sala e scegliendo il posto migliore per la risonanza, Nataša cominciò a
cantare il brano che sua madre prediligeva.

      Aveva detto che non aveva voglia di cantare, ma da molto tempo non aveva cantato
come cantò quella sera e per molto tempo dopo non le accadde di cantare più così. Dallo
studio, dove stava consultandosi con Miten'ka, il conte Il'ja Andreiè ascoltava il suo canto
e, come uno scolaretto che ha fretta di andare a giocare allorché la lezione volge al termine,
s'imbrogliava nelle parole mentre dava le disposizioni all'amministratore: infine tacque,
mentre Miten'ka, ponendosi anche lui in ascolto, stava in piedi davanti al conte,
sorridendo. Nikolaj non distoglieva gli occhi dalla sorella e riprendeva fiato solo quando
lo riprendeva lei. Sonja, ascoltando, pensava all'enorme differenza che la separava dalla
sua amica e come non le riuscisse nemmeno lontanamente di avere il fascino di sua
cugina. La vecchia contessa sedeva col suo sorriso fra il triste e il lieto, e ogni tanto
scuoteva la testa mentre le lacrime le salivano agli occhi. Pensava a Nataša e alla propria
giovinezza, e a come, in quell'imminente matrimonio di Nataša col principe Andrej, ci
fosse qualcosa d'artificioso che le metteva paura.

      Dimmler, che si era seduto accanto alla contessa, ascoltava con gli occhi chiusi.

      «No, contessa,» disse alla fine, «è un talento di portata europea, non ha bisogno di
imparare altro; è di una dolcezza, di una tenerezza, di una forza...»

      «Ah, quanta paura provo per lei, quanta paura,» disse la contessa senza ricordarsi
chi fosse la persona alla quale stava parlando.

      Il suo istinto materno le diceva che in Nataša c'era un'esuberanza di vitalità,
qualcosa che avrebbe finito per renderla infelice. Nataša non aveva ancora finito di cantare
che nella stanza entrò di corsa il quattordicenne Petja, il quale, tutto entusiasta, recò la
notizia che erano arrivate le maschere.

      Nataša si fermò d'improvviso.



                                                                                          626
www.writingshome.com
                              Lev Nicolaevic Tolstoj – Guerra e pace


      «Stupido!» gridò al fratello; corse verso la sedia, vi si lasciò cadere e scoppiò in
singhiozzi, tanto che per un pezzo non riuscì più a riprendersi.

      «Non è niente, mamma, non è niente credimi; e solo che Petja mi ha spaventata,»
diceva Nataša, cercando di sorridere, ma le lacrime continuavano a sgorgare e i singhiozzi
le serravano la gola.

      I servi, mascherati da orsi, da turchi, da osti, da signore, alcuni spaventosi, altri
buffi, recando con sé l'allegria e il freddo dall'esterno, prima si pigiarono timidamente in
anticamera, poi, nascondendosi l'uno dietro l'altro, si affollarono nel salone; infine,
dapprima timidi, poi sempre più allegri e rilassati, cominciarono le loro canzoni, i loro
balli, i loro girotondi e i giochi di Natale. La contessa, dopo aver riconosciuto i visi e aver
riso delle maschere, andò nel salone. Qui il conte Il'ja Andreiè se ne stava seduto con un
raggiante sorriso di compiacenza per le maschere. I giovani erano scomparsi chissà dove.

      Mezz'ora dopo, fra le altre maschere, nella sala comparve anche una vecchia signora
in jupon: era Nikolaj. Petja era una turca, Dimmler un pagliaccio, Nataša un ussaro e Sonja
un circasso, con i baffi e le sopracciglia disegnate con un turacciolo bruciacchiato.

      Dopo che le persone non mascherate ebbero manifestato la loro compiacente
meraviglia ed ebbero finto di non riconoscerli, i giovani decisero che i loro costumi erano
così belli che bisognava mostrarli a qualcun altro.

      Nikolaj, che aveva una gran voglia di condurre tutti nella sua trojka su una
bellissima strada, propose di andare dallo zio e di portare con sé una decina dei servi in
maschera.

      «No, povero vecchio, perché volete andarlo a frastornare?» protestò la contessa. E
poi da lui non si riesce nemmeno a rigirarsi. Se volete proprio andare, andate dai
Meljukov.»

      La Meljukova era una vedova con vari figli di diversa età, governanti e precettori, e
abitava a quattro verste dai Rostov.

      «Ecco, ma chère, questa sì è una buona idea,» approvò il vecchio conte tutto allegro.
«Lasciate che mi metta in maschera anch'io e vengo con voi. La scuoterò io, quella
Pachette.»

      Ma la contessa non accettò di lasciar andare il conte: per tutti quei giorni aveva
sentito male a una gamba. Decisero che lui non poteva andare, ma che se Luiza Ivanovna
(M.me Schoss), le avesse accompagnate, sarebbero potute andare anche le signorine. Sonja,
                                                                                           627
www.writingshome.com
                                Lev Nicolaevic Tolstoj – Guerra e pace


sempre timida e ritrosa, questa volta si mise a pregare con più insistenza degli altri
affinché Luiza Ivanovna non ricusasse.

       Il costume di Sonja era il più bello di tutti. I baffi e le sopracciglia disegnati col
turacciolo le stavano straordinariamente bene. Tutti le dicevano che era molto bella e lei
era in uno stato d'animo euforico che non le era consueto. Una voce interna le diceva che
la sua sorte si sarebbe decisa quel giorno o mai e nel suo vestito maschile, sembrava
tutt'altra persona. Luiza Ivanovna accondiscese ad andare e mezz'ora dopo si
avvicinarono all'ingresso quattro trojke fischiando e stridendo coi pattini sulla neve gelata,
fra un tintinnio di sonagli e di campanelli.

       Nataša era la prima a dare il la all'allegria natalizia, e quest'allegria, riverberandosi
dall'uno all'altro, andava crescendo sempre più. Giunse al più alto grado nel momento in
cui tutti uscirono in quel gelo e, chiacchierando, chiamandosi a vicenda, ridendo e
gridando, presero posto nelle slitte.

       Due trojke erano da corsa; la terza, di proprietà del vecchio conte, era trainata da un
buon trottatore di razza di Orël; la quarta era la trojka di Nikolaj con al centro il suo
morello basso, dal pelo fitto. Nikolaj, con il suo costume da vecchia, sul quale aveva
indossato il mantello da ussaro legato alla cintola, se ne stava in mezzo alla sua slitta con
le redini in mano.

       Era così chiaro, che Nikolaj vedeva scintillare alla luce della luna le fibbie e gli occhi
dei cavalli, i quali si voltavano a guardare spaventati i passeggeri che facevano chiasso
sotto la buia tettoia dell'ingresso.

       Nella slitta di Nikolaj presero posto Nataša, Sonja, M.me Schoss e due giovani
cameriere. Sulla slitta del vecchio conte salirono Dimmler con sua moglie e Petja; nelle
altre montarono i domestici in maschera.

       «Va' avanti tu, Zachar!» gridò Nikolaj al cocchiere di suo padre, per avere poi
l'occasione di superarlo lungo la strada.

       La trojka del vecchio conte, sulla quale erano saliti Dimmler e altre persone
mascherate, si mosse per prima gemendo con i pattini, come se si fosse incollata alla neve,
con un sonoro tintinnio del campanello. I due cavalli laterali si stringevano alle stanghe e
sprofondavano nella neve dura e lucente, rovesciandola come zucchero.

       Nikolaj si mosse dietro la prima trojka; dietro di lui rintronarono e stridettero le
altre. Prima andarono al piccolo trotto lungo la strada stretta. Finché costeggiarono il
giardino, le ombre degli alberi spogli si alternarono veloci sulla strada schermando la luce
                                                                                             628
www.writingshome.com
                               Lev Nicolaevic Tolstoj – Guerra e pace


abbacinante della luna, ma non appena oltrepassarono il muro di cinta, da ogni parte si
aprì la pianura innevata, splendida e, come sparsa di diamanti, tutta pervasa dal fulgore
lunare, immobile, con riflessi blu. Una, due volte, la slitta di testa sobbalzò su una buca,
nello stesso modo sobbalzarono le slitte che la seguivano e che, violando sfrontatamente
quel silenzio sepolcrale, si allungavano in corsa una dietro l'altra.

       «Una traccia di lepre, quante tracce!» echeggiò la voce di Nataša nell'aria gelida e
immota.

       «Come si vede chiaro, Nicolas!» disse la voce di Sonja.

       Nikolaj si voltò verso di lei e si piegò per distinguere meglio il suo volto. Dal pelo di
ermellino si affacciava un viso del tutto nuovo, un caro viso con le sopracciglia e i baffi
neri, vicino e lontano, al tempo stesso, in quella luce lunare.

       «Questa, prima, era Sonja,» pensava Nikolaj

       La scrutò più da vicino e sorrise.

       «Che cosa c'è, Nicolas?»

       «Niente,» disse lui, e si volse di nuovo verso i cavalli.

       Sbucati sulla grande strada battuta, resa lucente dai pattini e tutta solcata dai segni
delle slitte che spiccavano alla luce lunare, i cavalli cominciarono a tendere le redini e ad
accelerare l'andatura. Il cavallo di sinistra teneva la testa ripiegata e ogni tanto dava
strattoni alle sue tirelle. Il cavallo di centro sbandava di qua e di là, drizzando le orecchie,
come se domandasse: «Si comincia o è ancora presto?» Davanti si distingueva nettamente
sulla neve bianca la trojka nera di Zachar, che li aveva distaccati e tintinnava col suono
fitto del suo campanello che si udiva sempre più lontano. Giungevano da quella slitta
grida e risate, e le voci delle maschere.

       «A voi, carissimi!» gridò Nikolaj, tirando da una parte le redini e agitando la mano
col frustino.

       E soltanto per il vento che batteva vigoroso sui volti, e per gli strattoni dei cavalli
che tendevano le redini continuando ad accelerare il galoppo, ci si poteva accorgere di
come la trojka procedesse veloce.

       Nikolaj si voltò indietro a guardare. Le altre trojke lo incalzavano con grida e
stridore, mentre le fruste si levavano per spingere al galoppo i cavalli. Il cavallo di centro
continuava a tendersi ora da una parte ora dall'altra, sotto la duga, non pensando
                                                                                            629
www.writingshome.com
                                   Lev Nicolaevic Tolstoj – Guerra e pace


nemmeno lontanamente di rallentare e promettendo anzi di correre ancora di più, quando
fosse stato necessario.

          Nikolaj raggiunse la prima trojka. Discesero il dorso di un'altura e sbucarono su un
largo sentiero ben tracciato che attraversava un prato, lungo il fiume.

          «Per dove andiamo?» pensò Nikolaj. «Dev'essere il prato di Kosoj. Ma no, è un
posto nuovo, un posto che non ho mai visto. Non è il prato di Kosoj e nemmeno l'altura di
Dëmkino, lo sa Dio che razza di posti sono! Posti nuovi e posti magici! Be', che importa,
dopotutto?» E, data la voce ai cavalli, si accinse a sorpassare la prima trojka.

          Zachar trattenne i cavalli e voltò la faccia, già tutta ricoperta di brina fino alle
sopracciglia.

          Nikolaj lanciò i suoi cavalli; Zachar, tendendo le braccia in avanti, fece schioccare la
lingua e lanciò i suoi.

          «Tienti ben saldo, padroncino!» esclamò.

          Le trojke volarono l'una a fianco dell'altra, ancora più veloci, e le zampe dei cavalli
al galoppo si alternavano rapide. Nikolaj incominciò a guadagnar terreno; Zachar, senza
cambiare la posizione delle braccia tese, alzò una mano che brandiva le redini.

          «Sbagli, padroncino,» gridò a Nikolaj

          Nikolaj lanciò i cavalli ventre a terra e oltrepassò Zachar. I cavalli infarinavano di
neve minuta e asciutta le facce dei passeggeri, al cui fianco echeggiavano senza posa le
sonagliere, mentre nel rapido movimento le zampe e le ombre della trojka che stavano
sorpassando si confondevano tra loro. Da varie parti si udivano strilli femminili e il
sibilare dei pattini sulla neve.

          Nikolaj frenò di nuovo i cavalli e si guardò attorno. Vedeva sempre la stessa
pianura magica, imbevuta di luce lunare e come sparsa di stelle.

          «Zachar mi grida di voltare a sinistra, ma perché a sinistra?» pensò Nikolaj. «Stiamo
forse andando dai Meljukov? È forse questa Meljukovka? Dio solo sa dove stiamo
andando e che cosa sta succedendo, ma quello che sta succedendo è molto strano e molto
bello.»

          Si volse a guardare dentro la slitta.



                                                                                              630
www.writingshome.com
                               Lev Nicolaevic Tolstoj – Guerra e pace


       «Guarda, ha i baffi e le ciglia tutte bianche,» disse una di quelle strane, graziose
creature sconosciute con sottili baffi e sopracciglia, che vi stavano sedute dentro.

       «Questa, mi sembra, era Nataša,» pensò Nikolaj, «e quella è M.me Schoss; ma forse
anche no; e quel circasso coi baffi non so proprio chi sia, ma gli voglio bene lo stesso.»

       «Non avete freddo?» domandò.

       Esse non risposero e scoppiarono a ridere. Dimmler gridò qualcosa dalla slitta che
stava dietro: probabilmente qualcosa di buffo, ma non fu possibile capire che cosa avesse
gridato.

       «Sì, sì,» risposero varie voci, ridendo.

       Ed ecco ora una foresta incantata con nere ombre cangianti e sprazzi di diamanti
che si alternavano e una specie di enfilade di scalini di marmo e certi tetti d'argento di
magici palazzi e le grida laceranti di chissà quali belve.

       «Ma se questa è davvero Meljukovka, è ancora più strano che si sia andati chissà
per quali strade e ora si sia giunti a MeIjukovka,» pensò Nikolaj.

       Ma era proprio il villaggio di Meljukovka e all'ingresso della casa padronale
accorrevano ragazze e servitori con le candele accese e le facce allegre.

       «Chi sarà mai?» domandava qualcuno dalla scalinata.

       «Sono maschere del conte, lo vedo dai cavalli,» rispondevano altre voci.



XI



       Pelageja Danilovna Meljukova, una donna energica tarchiata, con gli occhiali, se ne
stava seduta in salotto, vestita di una vestaglia sbottonata, in compagnia delle figlie che
ella cercava di distrarre. Facevano colare pian piano la cera e guardavano le ombre delle
figurine che si formavano, quando in anticamera udirono i passi e le voci dei nuovi
arrivati.

       Ussari, signore, streghe, pagliacci, orsi, tossicchiando si ripulivano le facce coperte
di brina; poi entrarono in sala, dove qualcuno accendeva in fretta le candele. Il
«pagliaccio» Dimmler e la «signora» Nikolaj aprirono il ballo. Circondate dai bambini

                                                                                             631
www.writingshome.com
                               Lev Nicolaevic Tolstoj – Guerra e pace


vocianti, le maschere si inchinarono davanti alla padrona, coprendosi le facce e cambiando
le voci, e poi si disposero qua e là per la stanza.

       «Ah, ma non è proprio possibile riconoscerli! Ah, Nataša! Guardate a chi
assomiglia! Davvero, mi ricorda qualcuno. Ed Eduard Karlyè, com'è bello! Io non lo avevo
proprio riconosciuto. E come balla! Ah, mamma mia, c'è anche un circasso! E Sonja! Come
sta bene con quel costume! E quello chi è? Be', ci avete proprio divertito! Nikita, Vanja,
prendete i tavoli. E noi stavamo qui come in un mortorio!»

       «Ah! Ah! Ah!... Un ussaro, un vero ussaro! Sembra proprio un uomo; però le
gambe... Io non riesco a vedere...» echeggiavano varie voci.

       Nataša, la prediletta delle ragazze Meljukov, era scomparsa con loro nelle camere
interne, dove chiesero dei turaccioli, diverse vestaglie e abiti da uomo, che braccia nude di
ragazze si fecero dare da un domestico attraverso la porta socchiusa. Dieci minuti dopo
tutte le ragazze di casa Meljukov si unirono alle maschere.

       Pelageja Danilovna, dopo aver dato ordine di sbarazzare il salone per far posto agli
ospiti, e di offrire da mangiare ai signori e ai loro servitori, prese a passare e ripassare fra
le maschere, senza togliersi gli occhiali, e con un sorriso trattenuto li scrutava da vicino
senza riconoscere nessuno. Non soltanto non riconobbe i Rostov e Dimmler, ma non fu
nemmeno in grado di ravvisare le proprie figlie, rivestite com'erano delle vestaglie e delle
uniformi di suo marito che esse avevano indossato.

       «E questa chi sarà mai?» diceva, rivolta alla governante e guardando negli occhi sua
figlia che si era mascherata da tartaro di Kazan'. «Mi sembra qualcuno dei Rostov. E voi,
signor ussaro, in quale reggimento prestate servizio?» domandò a Nataša. «A questa turca,
da' pure un po' di cotognata,» disse al dispensiere che girava con il vassoio, «questa, la
loro legge non la vieta.»

       A volte, guardando i pas così buffi e curiosi dei ballerini, che non avevano alcuna
soggezione avendo stabilito una volta per tutte che, così mascherati, nessuno poteva
riconoscerli, Pelageja Danilovna si nascondeva la faccia nel fazzoletto e tutto il suo grosso
corpo sussultava in un'irrefrenabile e buona risata senile.

       «Ah, la mia Sachinette, ah, questa Sachinette!» diceva.

       Dopo le danze russe e i girotondi, Pelageja Danilovna riunì tutti, padroni e servitori,
in un grande cerchio: furono portati un anello, una cordicella e una moneta da un rublo e
vennero organizzati dei giochi.

                                                                                            632
www.writingshome.com
                               Lev Nicolaevic Tolstoj – Guerra e pace


       Un'ora dopo tutti i costumi erano gualciti e in disordine. I baffi e le sopracciglia di
sughero affumicato si disfacevano sulle facce allegre e accaldate. Pelageja Danilovna
cominciò a riconoscere le maschere e si profondeva a elogiare i travestimenti, a dichiarare
come si addicessero a tutti, soprattutto alle signorine, e ringraziava per averla fatta tanto
divertire. I signori furono invitati a cenare in salotto e nella sala grande vennero disposte
le tavole per i servitori.

       «No, non andate nel casotto del bagno a far gli incantesimi, questo sì che
metterebbe paura!» disse durante la cena una vecchia zitella che abitava coi Meljukov.

       «E perché?» domandò la maggiore delle ragazze Meljukov.

       «Voi non ci andreste mai, ci vuole coraggio...»

       «Io ci vado,» disse Sonja.

       «Raccontate che cosa è successo a quella signorina,» disse la seconda delle
Meljukov.

       «Ecco, una volta una signorina provò ad andarci,» disse la vecchia zitella; «prese
con sé un gallo, due posate, tutto quello che occorre e si mise a sedere. Dopo esser rimasta
seduta per un poco, udì arrivare qualcosa... una slitta con tanto di sonagli; poi udì arrivare
qualcuno. Entrò un tale che sembrava proprio un uomo: un ufficiale in tutto e per tutto;
entrò e si sedette davanti alle posate insieme con lei.»

       «Oh! Oh!...» gridò Nataša, sgranando gli occhi per la paura.

       «Ma che cosa faceva: parlava, anche?»

       «Sì, proprio come un uomo. Poi si mise a darle i suoi consigli, e lei avrebbe dovuto
intrattenerlo in conversazione finché il gallo avesse cantato, ma ella s'impaurì; si coperse la
faccia con le mani, e allora lui l'agguantò. Per fortuna che in quel momento arrivarono le
cameriere...»

       «Via, perché volete spaventarle?» disse Pelageja Danilovna.

       «Mamma, anche voi però siete andata a interrogar la sorte...» disse una delle figlie.

       «E nel granaio come fanno a interrogar la sorte?» domandò Sonja.

       «Si potrebbe fare anche ora: per esempio, tu vai nel granaio e ti metti in ascolto.
Dipende da quello che si sente: se odi battere col martello oppure bussare, è un cattivo
presagio; se invece si sente versare del grano, è buon segno; ma capita anche...»
                                                                                           633
www.writingshome.com
                                Lev Nicolaevic Tolstoj – Guerra e pace


       «Mamma, raccontate che cosa accadde a voi nel granaio.»

       Pelageja Danilovna sorrise.

       «Non ne vale la pena; e poi ormai me ne sono dimenticata...» disse. «Allora, non ci
va nessuno?»

       «Ci vado io; Pelageja Danilovna, lasciatemi andare, io ci vado,» esclamò Sonja.

       «E va bene; se non hai paura...»

       «Luiza Ivanovna, posso andare?» domandò Sonja.

       Sia che giocassero all'anellino, alla cordicella o al rublo, oppure chiacchierassero
come facevano in quel momento, Nikolaj non si staccava mai da Sonja e la guardava con
occhi del tutto diversi. Gli sembrava di averla conosciuta davvero soltanto adesso, grazie a
quei baffi di nerofumo. E, in effetti, Sonja quella sera era allegra, animata e bella come
Nikolaj fino allora non l'aveva mai vista.

       «Ecco com'è, lei: e io sono uno sciocco!» pensava Nikolaj guardando i suoi occhi
brillanti e il felice estatico sorriso che sotto quei baffi finti formava sulle gote di Sonja delle
fossette che lui non aveva mai notato.

       «Io non ho paura di nulla,» disse Sonja. «Posso andarci subito?» E si alzò. Le dissero
dov'era il granaio; le spiegarono che doveva stare in piedi in silenzio e ascoltare e le
portarono la pelliccia. Lei se la gettò sul capo e lanciò un'occhiata a Nikolaj.

       «Com'è incantevole, questa ragazza!» pensava lui. «Ma a che cosa ho pensato,
finora?»

       Sonja uscì in corridoio per andare nel granaio e Nikolaj si affrettò a portarsi
nell'ingresso principale, dicendo che aveva caldo; in realtà in casa si soffocava a causa di
tutta quella gente che vi si era radunata.

       Fuori faceva sempre quel freddo immoto e c'era sempre quella luna, ma il chiarore
era ancora più intenso. La luce era così intensa, e c'erano tante stelle sulla neve, che non
veniva voglia di guardare il cielo e nemmeno ci si accorgeva delle stelle vere. Il cielo era
triste e cupo; sulla terra, invece, regnava l'allegria.

       «Uno sciocco, sono, un vero sciocco! Perché ho atteso tutto questo tempo?» pensava
Nikolaj. Scese di corsa la scalinata d'ingresso e fece il giro della casa percorrendo il
sentiero che portava all'entrata di servizio. Sapeva che Sonja sarebbe passata di lì. A metà

                                                                                               634
www.writingshome.com
                                  Lev Nicolaevic Tolstoj – Guerra e pace


strada c'era una catasta di legna coperta di neve che proiettava una larga ombra; sopra e ai
suoi lati cadevano, intrecciandosi sulla neve e sul sentiero, le ombre di vecchi tigli nudi di
foglie. Il sentiero portava al granaio. La parete del granaio, fatta di tronchi, e il tetto
coperto di neve brillavano alla luce della luna come se fossero stati intagliati in qualche
gemma preziosa. Un albero gemette nel giardino, poi di nuovo fu tutto assoluto silenzio. Il
petto non sembrava respirare aria, ma una forza e una gioia eternamente giovani.

         Dalla porta di servizio si udì uno scalpiccio sui gradini; un passo più rumoroso
risuonò sull'ultimo scalino, che era coperto di neve, e la voce di una vecchia cameriera
disse:

         «Dritto, dritto per il sentiero, signorina. Solo non vi voltate indietro a guardare!»

         «Io non ho paura,» rispose la voce di Sonja, e i suoi piedini nelle scarpine leggere
crocchiarono sul sentiero in direzione di Nikolaj.

         Sonja procedeva, avvolta nella pelliccia. Era già a pochi passi quando lo vide; anche
lei lo vide diverso da come credeva di conoscerlo, diverso dal Nikolaj che le aveva sempre
fatto un po' paura. Nikolaj era vestito da donna, con i capelli scompigliati e un sorriso
felice, un sorriso che per Sonja era nuovo.

         Sonja gli corse incontro.

         «È tutt'altra, e al tempo stesso è lei, sempre lei,» pensò Nikolaj, guardando il viso
della fanciulla illuminato dal raggio della luna. Infilò le mani sotto la pelliccia che le
copriva il capo, l'abbracciò, la strinse a sé e la baciò sulle labbra sulle quali erano disegnati
quei baffi che sapevano di turacciolo bruciato. Sonja lo baciò proprio in mezzo alle labbra
e, liberate le sue piccole braccia, gli posò le mani su entrambe le gote.

         «Sonja!... Nicolas!...» dissero soltanto.

         Andarono di corsa fino al granaio e poi tornarono indietro, rientrando ciascuno per
il suo ingresso.



XII




                                                                                                 635
www.writingshome.com
                              Lev Nicolaevic Tolstoj – Guerra e pace


      Quando tutti lasciarono la casa di Pelageja Danilovna, Nataša, che vedeva e notava
sempre tutto, distribuì i posti in modo che Luiza Ivanovna e lei salissero sulla slitta con
Dimmler, e Sonja andasse insieme con Nikolaj e con le cameriere.

      Senza più cercare di sorpassare le altre trojke, Nikolaj procedeva sulla via del
ritorno mantenendo un'andatura misurata e continuando a scrutare Sonja in quella strana
luce lunare: quella luce che trasfigurava tutto andava cercando sotto le sopracciglia e i
baffi finti quella Sonja di prima e di ora, dalla quale ormai aveva deciso di non separarsi
più. Continuava a scrutarla e, riconoscendola eguale e tuttavia diversa, ricordava
quell'odore di turacciolo misto al sapore del bacio, aspirava a pieni polmoni l'aria gelida e,
guardando la terra che fuggiva e il cielo scintillante, si sentiva di nuovo immerso in un
regno incantato.

      «Sonja, stai bene?» domandava di tanto in tanto.

      «Sì,» rispondeva Sonja. «E tu?»

      A metà strada Nikolaj diede le redini al cocchiere, corse per un momento alla slitta
di Nataša e si mise sul predellino.

      «Nataša,» le bisbigliò, in francese, «ho deciso, sai, a proposito di Sonja.»

      «Gliel'hai detto?» domandò Nataša, facendosi a un tratto raggiante di gioia.

      «Ah!, come sei buffa, Nataša, con quei baffi e quelle sopracciglia! Be', sei contenta?»

      «Tanto contenta, tanto, tanto! Sai, ero in collera con te; non te lo dicevo, ma tu agivi
male con lei. Ha un cuore così bello, Nicolas! Ah, come sono contenta! Qualche volta io
sono cattiva, eppure mi vergognavo di esser felice soltanto io e Sonja no,» proseguì
Nataša. «Ma adesso sono così contenta! Su, corri da lei.»

      «No, aspetta; ah, come sei buffa, Nataša!» ripeté Nikolaj, continuando a osservarla e
trovando anche nella sorella qualcosa di nuovo, di insolito e di tenero e di seducente che
prima non aveva mai visto in lei.

      «Nataša, c'è un incantesimo, qualcosa di fatato, non credi?»

      «Sì,» rispose Nataša, «e tu sei stato proprio bravo.»

      «Se l'avessi vista prima come la vedo adesso,» pensava Nikolaj, «da un pezzo le
avrei domandato che cosa dovevo fare; e avrei fatto tutto quello che lei mi avrebbe detto e
tutto sarebbe andato bene.»

                                                                                          636
www.writingshome.com
                               Lev Nicolaevic Tolstoj – Guerra e pace


       «Allora sei contenta? Dici che ho fatto bene?»

       «Ah, sì, sì, molto bene! Qualche tempo fa ho litigato con la mamma proprio per
questo. La mamma diceva che lei cerca di accalappiarti. Ma come si può dire una cosa
simile! Per poco non ho detto alla mamma delle cose villane. A nessuno potrò mai
permettere di dire o di pensare qualcosa di male sul suo conto perché lei è buona, soltanto
buona.»

       «Allora così va bene?» disse Nikolaj, osservando ancora una volta l'espressione del
viso di sua sorella per sapere se era proprio vero; poi, facendo scricchiolare gli stivali sulla
neve, saltò giù dal predellino e corse alla sua trojka. Laggiù era sempre seduto lo stesso
felice e sorridente circasso, con i baffi e quegli occhi scintillanti che guardavano di sotto il
cappuccio di ermellino; e quel circasso era Sonja e quella Sonja era senza dubbio la futura
moglie di Nikolaj, felice e innamorata.

       Quando furono a casa, ed ebbero raccontato alla contessa come avevano passato il
tempo dai Meljukov, le fanciulle si ritirarono. Si spogliarono ma non cancellarono i baffi di
nerofumo e rimasero a lungo, così sedute, a parlare della loro felicità. Parlavano di come
sarebbero vissute da sposate, di come i loro mariti sarebbero andati d'accordo e di come
tutti sarebbero stati felici. Sul tavolo di Nataša c'erano ancora gli specchi che Dunjaša
aveva preparato fin dalla sera.

       «Soltanto... quando avverrà tutto questo? Ho paura che non avverrà mai... Sarebbe
troppo bello!» disse Nataša, alzandosi e andando verso gli specchi.

       «Siediti, Nataša; chissà che lui non ti appaia,» disse Sonja.

       Nataša accese le candele e si sedette.

       «Vedo un uomo coi baffi,» disse Nataša, che vedeva riflessa la propria faccia.

       «Non bisogna ridere, signorina,» disse Dunjaša.

       Con l'aiuto di Sonja e della cameriera, Nataša trovò la posizione giusta per lo
specchio; la sua faccia assunse un'espressione seria e lei ammutolì. Rimase a lungo seduta,
guardando la fila di candele che si allontanavano nello specchio e supponendo (secondo i
racconti che aveva udito in proposito) ora di vedere una bara, ora di vedere lui, il principe
Andrej, laggiù in quell'ultimo evanescente, confuso riquadro. Ma, per quanto fosse
disposta a vedere nella minima macchia l'immagine di una persona o di una bara, non
vedeva nulla. Cominciò a sbattere le palpebre, poi si allontanò dallo specchio.


                                                                                            637
www.writingshome.com
                                 Lev Nicolaevic Tolstoj – Guerra e pace


      «Perché gli altri vedono e io invece non vedo nulla?» disse. «Su, siediti, Sonja; oggi
tocca a te, assolutamente. Fallo per me... Oggi ho tanta paura!»

      Sonja sedette davanti allo specchio, sistemò lo specchio nella giusta posizione e
cominciò a guardare.

      «Ecco, Sof'ja Aleksandrovna vedrà qualcosa?» mormorò Dunjaša, «voi invece ridete
sempre.»

      Sonja udì quelle parole e udì anche Nataša che bisbigliava:

      «Lo so, lo so che lei vedrà; ha già visto anche l'anno scorso.»

      Per qualche minuto tutte tacquero.

      «Di certo!» mormorò Nataša e non terminò di dire quello che voleva dire.

      A un tratto Sonja mise da parte lo specchio che teneva in mano e si coprì gli occhi
con la mano.

      «Ah, Nataša!» esclamò.

      «Hai visto? Hai visto qualcosa? Che cos'hai visto?» gridò Nataša reggendo lo
specchio.

      Sonja non aveva visto nulla; da qualche momento aveva voglia di battere le
palpebre e di alzarsi, quando aveva udito la voce di Nataša che diceva «di certo...» Non
voleva deludere Dunjaša e nemmeno Nataša, ed era stanca di star seduta. Non sapeva
nemmeno lei come e perché le fosse sfuggito quel grido quando si era coperta gli occhi con
la mano.

      «Hai visto lui?» chiese Nataša, afferrandole una mano.

      «Sì. Aspetta... ho visto lui,» disse del tutto involontariamente Sonja, senza ancora
sapere a chi alludesse Nataša con la parola «lui»: lui Nikolaj oppure lui Andrej?

      «Ma perché non dire che ho visto? Le altre vedono, no? E chi mi può smentire
provando che ho visto o non ho visto?» le balenò nella mente.

      «Sì, l'ho visto,» disse.

      «Come? Come? In piedi o sdraiato?»

      «No, ho visto... Prima non c'era nulla, poi, a un tratto, l'ho visto sdraiato.»

                                                                                        638
www.writingshome.com
                                Lev Nicolaevic Tolstoj – Guerra e pace


       «Andrej sdraiato? È malato, forse?» domandò Nataša spaventata, fissando l'amica
con gli occhi sbarrati.

       «No, no, al contrario: aveva il viso allegro ed era rivolto verso di me.» E, nel
momento stesso in cui diceva queste parole, a Sonja parve di aver visto realmente quel che
stava affermando.

       «E che altro, Sonja?»

       «Poi non ho visto bene: qualcosa di blu e di rosso...»

       «Sonja, quando tornerà? Quando lo vedrò? Dio mio! Come ho paura per lui e per
me! Tutto mi spaventa...» cominciò a dire Nataša. E senza rispondere nemmeno una
parola a quanto Sonja le diceva per confortarla, si mise a letto; e, per molto tempo dopo
che ebbero spento le candele, rimase sdraiata immobile a guardare la gelida luce della luna
attraverso i vetri delle finestre coperti di ghiaccioli.



XIII



       Poco dopo le feste Nikolaj rivelò alla madre il suo amore per Sonja e la sua ferma
intenzione di sposarla. La contessa, che da gran tempo si era accorta di quanto accadeva
fra Sonja e Nikolaj e si aspettava questa spiegazione, ascoltò in silenzio le parole del figlio
e gli disse che egli era libero di sposarsi con chi voleva, ma che né lei, né suo padre
avrebbero dato la loro benedizione a un simile matrimonio. Per la prima volta Nikolaj
sentì che sua madre era malcontenta di lui; che, nonostante il suo amore per lui, non
avrebbe ceduto. Freddamente e senza guardare il figlio, ella mandò a chiamare il marito:
quando il conte l'avesse raggiunta, era sua intenzione comunicargli la notizia in tono breve
e asciutto, e alla presenza di Nikolaj; ma hon seppe dominarsi: pianse lacrime di stizza e
uscì dalla stanza. Il vecchio conte in tono irresoluto si provò a far intendere ragione a
Nikolaj e a pregarlo di rinunciare al suo proposito; ma Nikolaj rispose che non poteva
tradire la parola data, e il padre, evidentemente turbato, sospirando, troncò quasi subito il
discorso e andò dalla contessa. In tutti i suoi scontri col figlio, il padre non era mai
abbandonato dalla consapevolezza del proprio torto nei suoi confronti, a causa del grave
dissesto delle loro finanze; pertanto non poteva inquietarsi col figlio a causa del suo rifiuto
di sposare una fanciulla ricca, e per la scelta di Sonja, la quale non aveva dote; la
circostanza valeva solo a ricordargli in modo ancor più vivo che, se la loro situazione
economica fosse stata diversa, Nikolaj non avrebbe potuto desiderare una moglie migliore
                                                                                           639
www.writingshome.com
                                 Lev Nicolaevic Tolstoj – Guerra e pace


di Sonja e che la colpa del loro crollo finanziario non era d'altri che sua, di Miten'ka e delle
sue inveterate abitudini.

       I genitori non tornarono più sull'argomento col loro figliolo, ma alcuni giorni dopo
la contessa chiamò Sonja e, con una crudeltà che né l'una né l'altra si aspettavano, accusò
la nipote di aver adescato Nikolaj e di essere un'ingrata. Sonja ascoltò in silenzio e a occhi
bassi le crudeli parole della contessa, ma non riuscì a capire che cosa volesse da lei. Era
disposta a sacrificare tutto per i suoi benefattori. Il sacrificio di se stessa era il suo ideale
prediletto, ma in questo caso non riusciva a capire per chi dovesse sacrificarsi e che cosa
dovesse sacrificare. Non poteva non voler bene alla contessa e a tutta la famiglia Rostov,
ma non poteva nemmeno rifiutarsi di amare Nikolaj e non sapere che anche la felicità di
Nikolaj dipendeva da quell'amore. Se ne stava lì, muta e afflitta, senza dire una parola.

       Nikolaj non poté, o credette di non poter sopportare oltre quella situazione e andò a
spiegarsi con sua madre. Ora la supplicava di perdonare lui e Sonja e di acconsentire al
matrimonio, ora la minacciava, dicendo che, se avessero continuato ad avversare Sonja, lui
l'avrebbe immediatamente sposata in segreto. Con una freddezza che il figlio in lei non
aveva mai visto, la contessa gli rispose che era maggiorenne, che il principe Andrej si
sposava senza il consenso del padre e che lui poteva fare altrettanto, ma che lei non
avrebbe mai considerato come una figlia quella intrigante.

       Esacerbato dalla parola intrigante, Nikolaj alzò la voce. Disse che non avrebbe mai
pensato che sua madre potesse indurlo a vendere i propri sentimenti e, che se così stavano
le cose, lui le diceva per l'ultima volta...

       Ma non fece in tempo a dire quella parola decisiva che, a giudicare dall'espressione
del suo viso, la madre si aspettava con terrore, e che forse sarebbe rimasta per sempre a
dividerli con quel crudele ricordo. Non fece in tempo a dirla, perché Nataša entrò, col
volto pallido e contratto dalla porta dietro la quale era in ascolto.

       «Nikolen'ka, stai dicendo delle sciocchezze, taci, sta' zitto. Ti ho detto di star
zitto!...» gridò quasi, per soffocare la sua voce.

       «Mamma, tesoro, non è affatto per questo... povera mamma,» disse poi,
rivolgendosi a sua madre che, sentendo imminente una rottura, guardava con spavento il
figlio, ma, trascinata dall'ostinazione e dallo slancio della lotta, non voleva e non poteva
arrendersi.

       «Nikolen'ka, ti spiegherò io, adesso va'... E voi ascoltate, mamma cara,» aggiunse.

       Le sue parole erano senza senso, ma raggiunsero il risultato che lei sperava.
                                                                                             640
www.writingshome.com
                                Lev Nicolaevic Tolstoj – Guerra e pace


       La contessa, scoppiando in pesanti singhiozzi, cercò rifugio nascondendo il volto
nel seno della figlia; Nikolaj si alzò e, prendendosi la testa fra le mani, uscì dalla stanza.

       Nataša ottenne la riconciliazione, e portò le cose al punto che Nikolaj ottenne da sua
madre la promessa che Sonja non avrebbe sofferto; Sonja, da parte sua, promise di non
ordire nulla di nascosto dal conte e dalla contessa.

       Triste e pensieroso, in disaccordo coi genitori, ma, almeno così gli sembrava,
appassionatamente innamorato, Nikolaj al principio di gennaio partì per il reggimento con
la ferma intenzione di mettersi in congedo subito dopo aver sistemato i suoi affari militari,
e di sposare Sonja.

       Dopo la partenza di Nikolaj casa Rostov fu più triste che mai. La contessa si
ammalò di depressione nervosa.

       Sonja era triste, sia per la lontananza di Nikolaj, sia soprattutto per il tono ostile col
quale la contessa la trattava suo malgrado. Il conte era più che mai preoccupato dalla
brutta situazione delle sue finanze: ormai era necessario prendere provvedimenti decisivi.
Si sarebbe dovuto vendere la casa di Mosca e quella dei dintorni, e a questo proposito
occorreva appunto tornare a Mosca. Ma la salute della contessa costringeva a rimandare di
giorno in giorno la partenza.

       Nataša, che aveva sopportato con facilità e perfino lietamente il primo periodo di
separazione dal suo fidanzato, adesso diventava ogni giorno più ansiosa e impaziente. Era
tormentata senza posa dal pensiero che andasse perduto così per niente, per nessuno, il
suo periodo migliore, che lei avrebbe voluto invece impiegare per amare lui. Le lettere del
principe Andrej il più delle volte la irritavano. Era irritante, per lei, pensare che, mentre
ella viveva soltanto del pensiero di lui, egli invece viveva una vita piena, vedeva luoghi
nuovi, persone nuove, che lo occupavano e lo interessavano. Quanto più interessanti erano
le sue lettere, tanto più lei ne era indispettita. Le lettere che lei gli scriveva non soltanto
non le davano conforto, ma le sembravano l'adempimento artificioso di un dovere. Non
sapeva scrivere, perché non riusciva a concepire la possibilità di esprimere con sincerità, in
una lettera, anche solo una minima parte di quanto lei era abituata a esprimere a voce, col
suo sorriso e col suo sguardo. Scriveva a Andrej delle lettere uniformi, aride, compassate,
alle quali lei per prima non attribuiva alcun significato: la contessa sulle minute le
correggeva gli errori di ortografia.

       La salute della contessa non migliorava, ma non era più possibile rinviare ancora il
viaggio a Mosca. Bisognava fare il corredo, bisognava vendere la casa, e inoltre il principe

                                                                                                 641
www.writingshome.com
                              Lev Nicolaevic Tolstoj – Guerra e pace


Andrej era atteso dapprima a Mosca, dove quell'inverno viveva il principe Nikolaj
Andreiè, e dove Nataša era convinta che fosse già arrivato.

      La contessa rimase in campagna e il conte, prendendo con sé Sonja e Nataša, alla
fine di gennaio partì per Mosca.



PARTE QUINTA




I



      Dopo il fidanzamento del principe Andrej e di Nataša, Pierre aveva sentito di colpo,
senza alcun apparente motivo, che gli era impossibile continuare la vita di prima. Per
quanto fosse fermamente convinto delle verità rivelategli dal suo benefattore, per quanta
gioia gli avesse dato quel primo periodo pieno di entusiasmo per l'interiore lavorio di
autoperfezionamento nel quale si era impegnato con tanto ardore, dopo il fidanzamento di
Andrej e di Nataša e dopo la morte di Iosif Alekseeviè, del quale gli era giunta notizia
quasi nello stesso tempo, a un tratto tutto il fascino della vita di prima per lui si era
dileguato. Erano rimaste soltanto le fondamenta della vita: la sua casa e una moglie
brillante, la quale ora godeva dei favori di un importante personaggio; le sue relazioni con
tutta Pietroburgo e l'impiego con le sue noiose formalità. E questa vita di prima, di colpo
apparve a Pierre in una luce detestabile. Smise di scrivere il suo diario, evitò la compagnia
dei fratelli, ricominciò a frequentare il club e a bere molto, si riaccostò alla sua vecchia
compagnia di scapoli e ritrovò un regime di vita che indusse Elena Vasil'evna a fargli una
severa reprimenda. Sentendo che aveva ragione, per non compromettere sua moglie Pierre
andò a Mosca.

      Qui, non appena fu entrato nella sua immensa casa con le vecchie principesse
sempre più avvizzite, e con la troppo numerosa servitù; non appena, attraversando la
città, vide la cappella della Iverskaja con gli innumerevoli lumi delle candele davanti
all'oro delle icone, la Piazza del Cremlino con la neve intatta, i vetturini di piazza e le
catapecchie del Sivcev Vrašek; non appena vide i vecchi moscoviti che senza nulla
desiderare e, senza aver mai fretta vivevano la loro vita, non appena vide le signore di
Mosca, i balli di Mosca, il Club inglese di Mosca, ebbene, in quel momento si sentì a casa
                                                                                         642
www.writingshome.com
                               Lev Nicolaevic Tolstoj – Guerra e pace


sua, in un approdo tranquillo. A Mosca si sentì sereno, soddisfatto, con un senso di calma,
di consuetudine e di sporco simile a quello che si prova indossando una vecchia veste da
camera.

       Tutta la società moscovita, dalle vecchie ai bambini, accolse Pierre come un ospite
da lungo tempo atteso, il cui posto era sempre pronto e tenuto a disposizione. Per l'alta
società di Mosca Pierre era il più caro, il più buono, il più intelligente, il più allegro, il più
generoso, il più stravagante, un signore di stampo antico, distratto e cordiale, un vero
signore russo. Il suo borsellino era sempre vuoto perché si apriva sempre per tutti.

       Rappresentazioni di beneficenza, brutti quadri, statue, associazioni benefiche,
zingari, scuole, pranzi a sottoscrizione, orge, massoni, chiese, libri: a niente e a nessuno
veniva opposto un rifiuto e, se non fosse stato per due amici che da lui avevano avuto in
prestito molti denari e lo tenevano sotto controllo, egli avrebbe elargito tutto ciò che aveva.
Al club non c'era un pranzo, non c'era una serata alla quale non partecipasse. Non appena
si lasciava cadere al suo posto sul divano dopo due bottiglie di Margaux, subito veniva
circondato da varie persone e cominciavano discorsi, discussioni, scherzi. Se qualcuno
litigava, egli sapeva riportare l'accordo col suo buon sorriso e con una celia detta a
proposito. Le logge conviviali massoniche erano noiose e fiacche quando lui mancava.

       Quando, dopo una cena fra scapoli, cedendo alle preghiere dell'allegra compagnia
Pierre si alzava col suo sorriso dolce e conciliante per uscire in slitta con gli altri, fra i
giovani echeggiavano grida di gioia e d'entusiasmo. Ai balli ballava solo se mancavano i
cavalieri. Le giovani signore e le signorine gli volevano bene perché non faceva la corte a
nessuna; con tutte si mostrava egualmente gentile, soprattutto dopo cena.

       «Il est charmant, il n'a pas de sexe,» dicevano di lui. Pierre era, insomma, uno di quei
gentiluomini di corte a riposo che bonariamente campavano il resto della loro esistenza a
Mosca, come ce n'erano a centinaia.

       Avrebbe inorridito, sette anni prima, se qualcuno, quando era appena rientrato
dall'estero, gli avesse detto che non aveva bisogno di cercare e di inventare nulla, che la
sua vita già da tempo era tracciata, prestabilita e che, per quanto si desse da fare, non
sarebbe stato diverso da altre persone in situazione analoga alla sua. Non sarebbe riuscito
a crederci! Non era forse lui l'uomo che aveva desiderato con tutta l'anima instaurare la
repubblica in Russia, e poi di essere ora Napoleone, ora un filosofo, ora uno stratega
capace di sconfiggere Napoleone? Non era lui che aveva intuito la possibilità di rigenerare
il corrotto genere umano e lo aveva desiderato con slancio appassionato, naturalmente


                                                                                              643
www.writingshome.com
                                Lev Nicolaevic Tolstoj – Guerra e pace


dopo aver portato se stesso al massimo grado della perfezione? Non era stato lui a istituire
scuole e ospedali, a concedere la libertà ai suoi contadini?

       Ed ora, invece, ecco: era il facoltoso marito di una moglie infedele, un gentiluomo di
corte a riposo al quale piaceva mangiare e bere e, dopo essersi sbottonata la giacca e messo
a proprio agio, dire un po' male del governo; era un socio del Club inglese di Mosca e il
beniamino dell'alta società moscovita. Per molto tempo non aveva potuto rassegnarsi
all'idea di essere proprio uno di quei gentiluomini di corte a riposo, esponente di quella
stessa categoria che sette anni prima disprezzava così profondamente.

       A volte gli accadeva di consolarsi pensando che conduceva solo provvisoriamente
quel genere di vita; ma poi lo coglieva un altro pensiero, e lo atterriva: e cioè che altre
persone prima di lui erano entrate provvisoriamente in quel circolo, con tutti i denti in
bocca e i capelli in testa, e ne erano uscite senza più un dente e senza più un capello.

       Nei momenti di orgoglio, allorché pensava alla propria situazione, gli sembrava di
essere del tutto diverso, una persona singolare rispetto a quei gentiluomini di corte a
riposo che un tempo disprezzava; si sforzava di pensare che quelli fossero stupidi e
volgari, tranquilli e appagati della loro situazione; «mentre io anche adesso sono sempre
scontento, voglio sempre fare qualcosa per l'umanità», si diceva in quei momenti
d'orgoglio. «Ma forse anche costoro a suo tempo si sono battuti come me, hanno cercato
una strada nuova nella vita e poi, né più né meno come me sono stati trascinati dalla forza
del loro ambiente, della società, della razza, da quelle forze elementari contro le quali
l'uomo è impotente,» ripeteva, invece, a se stesso nei momenti di umiltà; e dopo aver
ripreso da un po' di tempo la sua vita a Mosca ormai non disprezzava più ma cominciava
ad amare, a stimare e a compatire, come faceva per se stesso, anche quei suoi compagni di
sventura.

       Non era più assalito, come prima, da momenti di disperazione, d'ipocondria e di
ripugnanza per la vita, ma quella stessa malattia che prima si manifestava sotto forma di
crisi acute, ora si era insinuata nel profondo del suo essere e non lo abbandonava per un
istante. «A che scopo? Perché? Che cosa succede al mondo?» si domandava perplesso più
volte al giorno; e senza volerlo prendeva a riflettere sul significato della vita. Ma sapendo
per esperienza che queste domande non avevano risposta, si affrettava a distrarsi;
prendeva un libro o correva al Club, oppure da Apollon Nikolaeviè a chiacchierare un po'
sui pettegolezzi della città.

       «Elena Vasil'evna, che non ha mai amato nulla fuorché il suo corpo ed è una delle
donne più stupide del mondo,» pensava Pierre, «appare agli occhi della gente come l'apice

                                                                                           644
www.writingshome.com
                               Lev Nicolaevic Tolstoj – Guerra e pace


dell'intelligenza e della raffinatezza e davanti a lei tutti si inchinano. Napoleone Bonaparte
è stato disprezzato da tutti finché era un grand'uomo, e ora, da quando è diventato un
miserabile commediante, l'imperatore Franz briga per proporgli la figlia come concubina.
Gli spagnoli innalzano preghiere a Dio per mezzo del clero cattolico in ringraziamento per
la vittoria del 14 giugno sui francesi, e i francesi innalzano preghiere per mezzo dello
stesso clero cattolico in ringraziamento di quella stessa vittoria del 14 giugno sugli
spagnoli. I miei fratelli massoni giurano sul sangue di essere pronti a sacrificare tutto per il
prossimo e non versano nemmeno un rublo alla colletta per i poveri, e intanto aizzano
l'Astrea contro i Cercatori della Manna Celeste e brigano per il vero tappeto scozzese e per
un atto il cui significato è ignoto perfino a chi lo ha scritto, e che non serve a nessuno. Tutti
noi professiamo la legge cristiana del perdono delle offese e dell'amore per il prossimo, la
legge in seguito alla quale abbiamo eretto a Mosca quaranta volte quaranta chiese e ieri è
stato fustigato a morte un uomo che fuggiva e il ministro di quella stessa legge di perdono
e di amore, il prete, prima dell'esecuzione ha dato da baciare la croce al soldato.»

       Così pensava Pierre, e quella generale menzogna, da tutti riconosciuta, per quanto
vi fosse abituato ogni volta lo sorprendeva come se fosse stata una cosa nuova. «Io
comprendo questa menzogna e questa confusione,» pensava, «ma come dir loro tutto ciò
che comprendo? Ci ho provato e ho sempre constatato che, nel profondo dell'anima, loro
comprendono le stesse cose che comprendo io, ma si sforzano di non vederle. E allora,
vuol dire che bisogna fare così! Io però dove vado a rifugiarmi?» pensava ancora Pierre.
Egli sperimentava quell'infausta capacità di molti, e soprattutto fra i russi, di vedere e di
credere nella possibilità del bene e della giustizia e di vedere nello stesso tempo troppo
chiaramente il male e l'inganno per trovar la forza di fare qualcosa. Ogni campo di attività
si associava, per lui, col male e con l'inganno. Qualunque cosa si provasse a essere, a
qualunque cosa si accingesse, il male e la menzogna lo respingevano e gli impedivano
ogni forma di attività. E, d'altra parte, bisognava pur vivere, bisognava pur occuparsi di
qualcosa. Era terribile sentirsi oppresso dalla presenza di quei problemi insolubili ed egli
si abbandonava alle distrazioni soltanto per dimenticarli. Frequentava tutte le compagnie
possibili, beveva molto, comprava quadri e fabbricava case, ma, soprattutto, leggeva.

       Leggeva tutto ciò che gli capitava sotto mano, e leggeva tanto che, quando rientrava
a casa, mentre i servitori ancora gli stavano sfilando il cappotto, egli aveva già preso in
mano un libro e leggeva; poi, dalla lettura passava al sonno e dal sonno alle chiacchiere nei
salotti e al Club, dalle chiacchiere ai bagordi e alle donne, e dai bagordi ancora alle
chiacchiere, alla lettura e al vino. Bere diventava per lui sempre più una necessità a un
tempo fisica e morale. Sebbene i medici gli dicessero che, data la sua corpulenza, il bere
per lui era pericoloso, beveva moltissimo. Si sentiva bene soltanto quando, dopo aver
                                                                                             645
www.writingshome.com
                               Lev Nicolaevic Tolstoj – Guerra e pace


rovesciato nella sua grande bocca, senza nemmeno accorgersene, parecchi bicchieri di
vino, sentiva in corpo una gradevole sensazione di tepore, una lieta disposizione d'animo
verso coloro che gli stavano vicino e un'inclinazione mentale a reagire superficialmente a
ogni idea senza approfondirne la sostanza. Solo dopo aver bevuto un paio di bottiglie di
vino confusamente si rendeva conto che quell'intricato, terribile nodo della vita, che dianzi
lo aveva atterrito, non era poi terribile come gli era sembrato. Con un ronzio nel capo,
chiacchierando, ascoltando le conversazioni o leggendo dopo il pranzo e la cena, scorgeva
di continuo questo nodo sotto qualche suo aspetto. Ma soltanto quando era sotto l'effetto
del vino si diceva: «Non è nulla. Questo è un nodo che scioglierò da me, ho già pronta la
spiegazione. Ma adesso non è il momento, a questo penserò dopo!» E questo dopo, invece,
non veniva mai.

       A digiuno, la mattina, tutti i problemi di prima si ripresentavano irrisolti, terribili;
Pierre allora si affrettava a prendere un libro, ed era tutto contento quando qualcuno
veniva a fargli visita.

       Talvolta ricordava di aver udito raccontare che in guerra i soldati, quando in trincea
sono bersagliati dal fuoco nemico, non avendo niente da fare, cercano accanitamente
un'occupazione qualsiasi per sopportare più facilmente l'immagine del pericolo. E a Pierre
tutte le persone apparivano come dei soldati, che però cercavano scampo dalla vita: chi
nell'ambizione, chi nel gioco, chi scrivendo leggi, chi nelle donne, chi nei giocattoli, chi nei
cavalli, chi nella politica, chi nella caccia, chi nel vino, chi negli affari di Stato. «Non c'è
nulla di insignificante, né d'importante, tutto è uguale; solo trovar scampo alla vita come
meglio si può,» pensava Pierre. «Solo non vederla, lei, questa terribile vita!»



II



       Al principio dell'inverno il principe Nikolaj Andreiè Bolkonskij era giunto a Mosca
con la figlia. Per il suo passato, per la sua intelligenza e la sua originalità, e soprattutto
perché in quel tempo l'entusiasmo per l'imperatore Alessandro era assai diminuito, e per
quella tendenza antifrancese e patriottica che predominava in quel periodo a Mosca, il
principe Nikolaj Andreiè era diventato subito oggetto di particolare deferenza da parte dei
moscoviti, e il centro dell'opposizione moscovita al governo.

       Il principe era molto invecchiato quell'anno. In lui si erano manifestati netti sintomi
di vecchiaia: le improvvise sonnolenze, l'oblio di avvenimenti vicini nel tempo e il vivo

                                                                                            646
www.writingshome.com
                              Lev Nicolaevic Tolstoj – Guerra e pace


ricordo di quelli remoti, e l'infantile vanità con la quale accettava quel suo ruolo di capo
dell'opposizione moscovita.

      Nonostante ciò, quando il vecchio, soprattutto la sera, si presentava per il tè in
pelliccia corta e parrucca incipriata e, sollecitato da qualcuno, cominciava a parlare a scatti
del passato o a trinciar giudizi ancor piú aspri sul presente, suscitava sempre nei suoi
ospiti un identico sentimento di ossequioso rispetto. Per i visitatori quell'antica casa, con
gli enormi trumeaux, con i mobili anteriori alla Rivoluzione francese, con i domestici
anch'essi in parrucca incipriata e quel vecchio rappresentante del secolo passato, burbero e
intelligente, con la sua timida figlia e la graziosa francesina che gli stavano vicino
ascoltandolo con venerazione, rappresentava uno spettacolo maestoso e piacevole. Ma i
visitatori non pensavano che, oltre a quelle due o tre ore durante le quali essi vedevano i
padroni di casa, c'erano altre venti ore nella giornata durante le quali aveva corso la vita
intima e privata della famiglia.

      Negli ultimi tempi, a Mosca, questa vita era diventata assai pesante per la
principessina Mar'ja. A Mosca ella era priva delle sue gioie migliori: le mancavano le
conversazioni con i «servi di Dio» e l'isolamento che a Lysye Gory le erano di conforto, né
traeva alcun vantaggio e alcuna gioia dalla vita di città. Non frequentava il bel mondo:
tutti sapevano che suo padre non la lasciava uscire senza di lui e che lui non poteva
andare in società a causa della salute, e ormai non la invitavano nemmeno più ai pranzi e
alle serate. D'altra parte la principessa Mar'ja aveva ormai definitivamente rinunciato alla
speranza di un matrimonio. Ella si accorgeva della freddezza e dell'avversione con la
quale il principe Nikolaj Andrejè riceveva e congedava i possibili pretendenti che di tanto
in tanto comparivano nella loro casa. Amici non ne aveva: durante quel soggiorno a Mosca
le due persone che le erano più vicine l'avevano delusa; M.lle Bourienne, con la quale
anche prima non era mai riuscita a confidarsi pienamente, adesso le era diventata
antipatica e, per certi motivi, aveva cominciato ad allontanarsi da lei; Julie, che pure era a
Mosca e alla quale la principessina Mar'ja aveva scritto per cinque anni consecutivi,
incontrandola di nuovo si era rivelata del tutto estranea. Dopo la morte dei fratelli, era
diventata uno dei partiti più ricchi di Mosca, ed ora era presa nel vortice dei piaceri
mondani. Era circondata da giovani che, almeno lei credeva, d'improvviso si erano accorti
delle sue qualità; stava attraversando quel periodo in cui una signorina sente che comincia
a invecchiare, che le resta solo un'ultima chance di sposarsi e che la sua sorte si deciderà
subito o mai più. Ogni giovedì la principessina Mar'ja ricordava con un triste sorriso che
adesso non aveva più nessuno a cui scrivere, poiché Julie, questa Julie, la cui presenza non
le procurava più alcuna gioia, era lì, a Mosca, e s'incontrava con lei ogni settimana. Come
quel vecchio emigrato che rifiutò di sposare la signora nella casa della quale, per vari anni,
                                                                                           647
www.writingshome.com
                               Lev Nicolaevic Tolstoj – Guerra e pace


aveva trascorso le sue serate, anche lei si rammaricava che Julie fosse a Mosca, e di non
avere nessuno a cui scrivere. A Mosca la principessina Mar'ja non aveva nessuno con cui
parlare, nessuno a cui confidare il proprio dolore; e in quel frattempo, invece, molti nuovi
dolori le si erano aggiunti. La data del ritorno del principe Andrej e del suo matrimonio si
avvicinava e la sua richiesta di preparare il padre a quell'avvenimento non solo non era
stata esaudita, ma, al contrario, sembrava definitivamente compromessa; qualunque
allusione alla contessina Rostova faceva andare in bestia il vecchio principe, che del resto
era quasi sempre di pessimo umore. Un nuovo dolore aggiuntosi negli ultimi tempi erano
le lezioni che impartiva al nipotino di sei anni. Nei suoi rapporti con Nikoluška ella
ritrovava con terrore la stessa tendenza all'irritabilità del padre. Per quanto si ripetesse che
non doveva assolutamente perdere la calma quando dava lezioni al nipotino, quasi ogni
volta, non appena si sedeva per insegnargli l'alfabeto francese, era presa da un tale
desiderio che lui, già timoroso che la zia da un momento all'altro potesse arrabbiarsi,
imparasse tutto in fretta e nel modo più facile, che alla minima disattenzione del bimbo, si
metteva a tremare, si affannava, si scaldava, alzava la voce, e, a volte, afferrandolo per un
braccio, lo metteva in un angolo in castigo. Poi si pentiva, ed era la prima a dolersi di avere
un carattere così aspro, sicché Nikoluška, imitando i suoi singhiozzi, si allontanava
dall'angolo senza averne avuto il permesso, le si avvicinava, le tergeva le lacrime sul viso e
la consolava. Ma più di ogni cosa procurava dolore alla principessina l'irritabilità di suo
padre, che era sempre rivolta contro di lei e che negli ultimi tempi arrivava fino alla
crudeltà. Se l'avesse obbligata a stare in ginocchio per tutta la notte, se l'avesse picchiata,
costretta a portar la legna o l'acqua, non le sarebbe nemmeno passato per la testa che la sua
situazione fosse penosa; ma quel torturatore che l'amava, più crudele proprio perché
l'amava torturando in tal modo se stesso e lei, sapeva non solo offenderla e umiliarla di
proposito, ma anche dimostrarle che lei aveva sempre colpa, e in tutto e per tutto. Negli
ultimi tempi in lui si era manifestato un nuovo aspetto del suo carattere, che ora più di
ogni altra cosa addolorava la principessina Mar'ja: la grande intimità con cui aveva preso a
trattare M.lle Bourienne. L'idea che gli era balzata in mente quando aveva appreso che suo
figlio intendeva risposarsi, e cioè di sposarsi, a sua volta, con mademoiselle Bourienne,
evidentemente gli era molto piaciuta e negli ultimi tempi, per ferire la figlia, dimostrava
con ostinazione (o così almeno sembrava alla principessina Mar'ja) una tenerezza
particolare per mademoiselle Bourienne, e sottolineava il suo disappunto nei confronti
della figlia proprio ostentando quella sua predilezione.

       Una volta, a Mosca, in presenza della principessina Mar'ja (la quale ebbe
l'impressione che il padre l'avesse fatto di proposito in sua presenza), il vecchio principe
baciò la mano a mademoiselle Bourienne, l'attrasse a sé, l'abbracciò e l'accarezzò. La

                                                                                            648
www.writingshome.com
                                Lev Nicolaevic Tolstoj – Guerra e pace


principessina Mar'ja si fece di fiamma e fuggì dalla stanza. Alcuni minuti dopo,
mademoiselle Bourienne entrò da lei sorridendo e raccontando qualcosa con la sua
gradevole voce. La principessina Mar'ja si era affrettata ad asciugarsi le lacrime, poi,
avvicinandosi a passi decisi a mademoiselle Bourienne, senza evidentemente rendersi
conto di quel che faceva, cominciò a esplodere contro la francese frasi concitate e iraconde.

       «È vile, è abbietto, è disumano approfittare della debolezza...» Non finì la frase.
«Andate fuori dalla mia stanza,» gridò ancora, e di nuovo scoppiò in singhiozzi.

       Il giorno dopo il principe non rivolse la parola a sua figlia, ma lei notò che a pranzo
egli aveva dato ordine di servire cominciando da mademoiselle Bourienne. Alla fine del
pranzo, quando il cameriere per antica abitudine servì il caffè cominciando dalla
principessina, di colpo il principe andò in collera, lanciò il bastone contro Filipp e impartì
subito disposizioni perché fosse arruolato come soldato.

       «Non ascoltano... l'ho detto due volte!... non mi vogliono ascoltare! Lei è la prima
persona in questa casa, lei è la mia migliore amica,» gridava il principe. «E se tu,» continuò
a urlare furibondo, rivolgendosi per la prima volta alla principessina Mar'ja, «se tu ti
permetti un'altra volta come hai osato fare ieri... di perdere il tuo controllo di fronte a lei, ti
farò vedere io chi è il padrone di questa casa. E ora, fuori! Che non ti veda! E domandale
perdono!»

       La principessina Mar'ja chiese scusa ad Amal'ja Evgenievna e al padre per se stessa
e per il cameriere Filipp che aveva sollecitato le sue difese.

       In momenti come questi nell'anima della principessina Mar'ja nasceva un
sentimento in tutto affine all'orgoglio del sacrificio. E a un tratto, in quei momenti, quel
padre che lei biasimava, si metteva a cercare in sua presenza gli occhiali, tastando intorno
a essi e non vedendoli, oppure si dimenticava quel che era accaduto un'ora prima, o si
muoveva malcerto sulle gambe ormai deboli e si guardava attorno per vedere se qualcuno
non si fosse accorto del suo decadimento, o ancora, peggio di ogni altra cosa, si assopiva a
pranzo quando non c'erano invitati che riuscissero a tener desto il suo interesse, lasciava
cadere il tovagliolo e si piegava sopra il piatto con la testa tremante.

       «È vecchio, è debole, e io oso giudicarlo!» pensava in quei momenti la principessina
Mar'ja con disgusto verso se stessa.



III

                                                                                               649
www.writingshome.com
                                 Lev Nicolaevic Tolstoj – Guerra e pace




         Nel 1811 abitava a Mosca un medico francese che molto presto era diventato di
moda. Era un bell'uomo di statura molto alta, amabile come sa esserlo un vero francese, e,
secondo quanto tutti affermavano a Mosca, medico di straordinario valore. Si chiamava
Métivier. Nelle case dell'alta aristocrazia veniva accolto non come un medico, ma come un
amico.

         Il principe Nikolaj Andreiè, che si faceva beffe della medicina, negli ultimi tempi, su
istanza di mademoiselle Bourienne aveva cominciato a riceverlo in casa sua e si era
abituato alla sua persona. Métivier si recava dal principe un paio di volte alla settimana.

         Il giorno di san Nicola, onomastico del principe, tutta Mosca era alla porta di casa
sua, ma egli non volle ricevere nessuno e diede ordine di invitare a pranzo soltanto poche
persone, e ne consegnò l'elenco alla principessina Mar'ja.

         Métivier, che si era già presentato la mattina per fare gli auguri, in quanto medico
ritenne opportuno de forcer la consigne, come appunto disse alla principessina Mar'ja, ed
entrò dal principe. Proprio la mattina del suo onomastico il principe era al colmo di uno
dei suoi peggiori attacchi di malumore. Girava per la casa attaccando briga con tutti,
facendo finta di non capire quello che gli dicevano e di non essere capito. La principessina
Mar'ja conosceva bene quello stato d'animo improntato a un sordo risentimento che di
solito esplodeva in un'esplosione di furore, e per tutta la mattina, come davanti a un fucile
carico col grilletto alzato, rimase in attesa dell'inevitabile sparo. Fino all'arrivo del medico,
la mattinata trascorse però felicemente. Dopo aver lasciato entrare Métivier, la
principessina Mar'ja sedette in salotto con un libro, vicino alla porta, di dove poteva udire
tutto ciò che accadeva nello studio.

         Prima le giunse soltanto la voce di Métivier, poi quella del padre, poi le voci che
parlavano contemporaneamente; la porta si spalancò e sulla soglia apparve la bella figura
tutta spaventata di Métivier, col suo ciuffo nero, e poi la figura del conte in berretto da
notte e veste da camera, il volto alterato dall'ira e gli occhi rivolti verso terra.

         «Non capisci, eh?» gridava il conte. «E io capisco invece! Spia francese! Schiavo di
Bonaparte, spia, fuori dalla mia casa! Fuori, ho detto!» E sbatté la porta.

         Métivier stringendosi nelle spalle si avvicinò a mademoiselle Bourienne, che a
quelle grida era accorsa dalla stanza vicina.

         «Il principe non sta molto bene, la bile est le transport au cerveau. Tranquillisez-vous, je
repasserai demain,» disse Métivier e uscì in fretta, mettendosi un dito alle labbra.
                                                                                                 650
www.writingshome.com
                                   Lev Nicolaevic Tolstoj – Guerra e pace


        Dietro la porta si udivano dei passi di piedi in pantofole e un suono di grida: «Spie,
traditori, ci sono traditori dappertutto! Non ho un momento di pace nemmeno in casa
mia!»

        Dopo che Métivier se ne fu andato, il vecchio conte chiamò la figlia e tutto l'impeto
della sua collera si abbatté su di lei. Era solo colpa sua, se quella spia aveva potuto entrare
in casa. Lui gliel'aveva detto, gliel'aveva detto di fare un elenco e di non lasciar entrare chi
non era incluso. Perché avevano lasciato entrare quel farabutto? La causa di tutto era lei: a
causa sua, diceva, lui non aveva un attimo di pace, non poteva morire tranquillo.

        «No, cara, dobbiamo separarci, è bene che lo sappiate! Io non ne posso più,» disse, e
uscì dalla stanza. Ma poi, come temendo che ella potesse in qualche modo consolarsi,
tornò indietro, e cercando di assumere un tono tranquillo, aggiunse: «E non crediate che vi
abbia detto questo in un momento di collera, perché io ho riflettuto con calma; quindi, ci
separererno, cercatevi un posto dove andare!...» Non seppe tuttavia contenersi e, col tono
esacerbato che è proprio di chi ama, mostrando in modo palese di soffrirne egli stesso
agitò i pugni e le gridò: «Almeno qualche imbecille se la sposasse!»

        Sbatté la porta, fece chiamare nello studio mademoiselle Bourienne e si chiuse nel
suo studio da dove non fece più udire la sua voce.

        Alle due arrivarono le sei persone prescelte a partecipare al pranzo. Gli invitati
erano il ben noto conte Rastopèin, il principe Lopuchin con suo nipote, il generale Èatrov,
vecchio compagno d'armi del principe e, fra i giovani, Pierre e Boris Drubeckoj. Gli ospiti
attesero il principe in salotto.

        Boris, che era arrivato in licenza a Mosca proprio in quei giorni, aveva espresso il
desiderio di esser presentato a Nikolaj Andreiè e aveva saputo a tal punto attirarsi la sua
benevolenza, che il principe per lui aveva fatto un'eccezione dato che non ammetteva
giovani scapoli in casa sua.

        La casa del principe non era ciò che si chiama «il gran mondo», ma un piccolo
circolo del quale in città non si parlava ma in cui era oltremodo lusinghiero essere accolti.
Boris lo aveva capito una settimana prima, quando Rastopèin aveva detto in sua presenza
al comandante in capo che lo invitava a pranzo per il giorno di san Nicola, che non poteva
andarci, e aveva aggiunto:

        «Quel giorno vado sempre a venerare le reliquie del principe Nikolaj Andreiè.»

        Il piccolo gruppo raccolto prima di pranzo nel salone dall'alto soffitto, con i vecchi
mobili ormai giù di moda, assomigliava alla corte di un tribunale riunita in seduta
                                                                                            651
www.writingshome.com
                               Lev Nicolaevic Tolstoj – Guerra e pace


solenne. Tutti tacevano o, se parlavano, lo facevano a bassa voce. Il principe Nikolaj
Andrejè apparve, serio e taciturno. La principessina Mar'ja sembrava ancor più timida e
silenziosa del solito. Gli invitati le si rivolgevano solo per educazione, perché si rendevano
conto che lei non era in vena di chiacchierare. Soltanto il conte Rastopèin reggeva il filo
della conversazione, raccontando le ultime novità politiche e cittadine.

       Lopuchin e il vecchio generale solo a tratti prendevano parte alla conversazione. Il
principe Nikolaj Andreiè ascoltava come un giudice supremo ascolta un rapporto; solo
ogni tanto lasciava capire, col silenzio o con un breve commento, di prender atto di ciò che
gli veniva riferito. Dall'andamento della conversazione si capiva che nessuno dei presenti
approvava ciò che avveniva nel mondo politico russo. Si parlava di avvenimenti che
confermavano in modo palese come tutto andasse sempre peggio; ma, nell'esposizione di
fatti o nella formulazione di giudizi, colpiva il fatto che l'interlocutore si fermava o veniva
fermato ogni volta a un limite oltre il quale il giudizio non poteva riferirsi se non
all'augusta persona dell'imperatore.

       A pranzo il discorso cadde sull'ultima novità politica: l'usurpazione da parte di
Napoleone dei domìni del duca di Oldenburg e la nota russa, ostile a Napoleone, inviata a
tutte le corti d'Europa.

       «Bonaparte si comporta con l'Europa come un pirata su una nave presa
all'arrembaggio,» disse il conte Rastopèin, ripetendo una frase che aveva già pronunciato
in varie altre occasioni. «Ciò che stupisce è la pazienza, o forse la cecità dei sovrani. Ora è
la volta del Papa e Bonaparte senza più nessun ritegno vuole abbattere il capo della
religione cattolica. Eppure tutti tacciono! Soltanto il nostro imperatore ha protestato contro
l'usurpazione dei domini del duca di Oldenburg. Eppure...» qui il conte Rastopèin tacque,
sentendo d'aver raggiunto quel limite oltre il quale non si poteva spingere il proprio
giudizio.

       «Gli hanno offerto altri domini al posto di quelli di Oldenburg,» disse il principe
Nikolaj Andreiè. «Come se io trasferissi i miei contadini di Lysye Gory a Boguèarovo e a
Rjazan': lui fa lo stesso coi granduchi.»

       «Le duc d'Oldenbourg supporte son malheur avec une force de caractère et une résignation
admirable,» commentò Boris, entrando col dovuto rispetto in quel discorso.

       Infatti, passando da Pietroburgo aveva avuto l'onore di esser presentato al duca. Il
principe Nikolaj Andrejè guardò il giovanotto come se avesse voluto dirgli qualcosa, ma
poi cambiò idea, reputandolo troppo giovane per quella degnazione.

                                                                                           652
www.writingshome.com
                                  Lev Nicolaevic Tolstoj – Guerra e pace


       «Ho letto la nostra protesta sulla questione dell'Oldenburg e sono rimasto stupito
dalla pessima formulazione della nota,» disse il conte Rastopèin col tono noncurante di chi
giudica una circostanza che conosce assai bene.

       Pierre lo guardò con ingenuo stupore, non riuscendo a capire come mai la cattiva
formulazione di una nota potesse preoccuparlo tanto.

       «Non è forse privo d'importanza lo stile della nota,» disse,» se il contenuto è
energico?»

       «Mon cher, avec nos 500 mille hommes de troupes, il serait facile d'avoir un beau style,»
disse il conte Rastopèin.

       Pierre comprese perché il conte Rastopèin si preoccupasse dello stile in cui era
redatta la nota.

       «A quanto pare, oggi ci sono fin troppi scribacchini,» disse il vecchio principe. «A
Pietroburgo tutti scrivono; e non solo note, scrivono anche nuove leggi. Il mio Andrjuša ha
scritto per la Russia un intero volume di leggi. Oggi tutti scrivono!» e scoppiò in una risata
innaturale.

       La conversazione s'interruppe per un momento; tossicchiando, il vecchio generale
attrasse l'attenzione su di sé.

       «Avete sentito cos'è accaduto a Pietroburgo, alla rivista militare? Come si è fatto
conoscere, il nuovo ambasciatore francese!»

       «Come? Sì, ne ho sentito parlare; pare che abbia fatto una grossa gaffe alla presenza
dell'imperatore.»

       «Sua maestà gli ha fatto notare la nostra divisione dei granatieri e la marcia di
parata,» proseguì il generale, «ma pare che l'ambasciatore non l'abbia degnata nemmeno
di uno sguardo e si sia permesso di dire che, da loro in Francia, non fanno caso a simili
quisquilie. L'imperatore non s'è degnato di rispondergli. Anzi, si dice che a un'altra rivista
Sua maestà non gli abbia rivolto la parola nemmeno una volta.»

       Tutti tacquero; era impossibile esprimere un giudizio su quell'episodio, dato che
coinvolgeva la persona stessa dell'imperatore.

       «Temerari!» esclamò il principe Nikolaj Andrejè, «Conoscete Métivier? Oggi l'ho
buttato fuori di casa. Era venuto qui, lo avevano lasciato entrare sebbene avessi pregato di
non far entrare nessuno,» continuò, dopo aver rivolto un'occhiata iraconda a sua figlia.
                                                                                            653
www.writingshome.com
                               Lev Nicolaevic Tolstoj – Guerra e pace


        Riferì l'intero colloquio col medico francese e le ragioni per le quali si era convinto
che Métivier fosse una spia. Sebbene queste motivazioni fossero del tutto insufficienti e
poco comprensibili, nessuno mosse obiezioni.

        Con l'arrosto servirono lo champagne. Gli invitati si alzarono dai loro posti e
brindarono alla salute del vecchio principe. Gli si avvicinò anche la principessina Mar'ja.

        Egli le lanciò un'occhiata fredda e malevola e le porse la guancia rugosa e sbarbata.
Tutta l'espressione del suo volto le diceva che la conversazione di quella mattina non era
stata dimenticata, che la sua decisione era ancora valida e che se ora rinunciava a
ripeterglielo, era soltanto per rispetto alla presenza degli ospiti.

        Quando passarono in salotto per prendere il caffè, i vecchi sedettero in gruppo.

        Il principe Nikolaj Andreiè si fece più animato ed espresse la sua opinione a
proposito della guerra imminente.

        Diceva che le nostre guerre contro Napoleone sarebbero sempre state sfortunate
finché avessimo cercato di allearci coi tedeschi e ci fossimo immischiati negli affari europei
nei quali eravamo stati trascinati dalla pace di Tilsit. Noi non dovevamo combattere né per
l'Austria, né contro l'Austria. Tutta la nostra politica era nell'Oriente e, nei confronti di
Bonaparte, non c'era che una cosa: armare i confini e adottare una politica ferma; in tal
caso Napoleone non avrebbe mai osato varcare la frontiera russa, come aveva fatto nel
1807.

        «E quando mai potremmo combattere contro i francesi, principe?» disse il conte
Rastopèin. «Possiamo forse prender le armi contro i nostri maestri, i nostri idoli? Guardate
la nostra gioventù, guardate le nostre ragazze. I nostri idoli sono loro, i francesi, il nostro
regno dei cieli è Parigi.» E alzò il tono di voce con l'evidente proposito che tutti lo
sentissero. «Mode francesi, idee francesi, sentimenti francesi! Voi avete buttato fuori di
casa Métivier perché è un francese e un farabutto, ma le nostre signore gli scodinzolano
appresso. Ieri sera sono stato a un ricevimento. Ebbene, di cinque signore presenti tre
erano cattoliche e passano le domeniche a ricamare in obbedienza a una disposizione del
papa. E se ne stavano lì, nude o quasi, come figure dipinte sulle insegne dei bagni
pubblici, con rispetto parlando. Eh, se si guarda la nostra gioventù, principe, si
prenderebbe dal museo la vecchia dubina di Pietro il Grande e gli si pesterebbe le costole
alla russa; allora sì che finirebbero questa mattana.»

        Tutti tacquero. Il vecchio principe guardava sorridendo il conte Rastopèin e
scuoteva la testa in segno di approvazione.

                                                                                           654
www.writingshome.com
                               Lev Nicolaevic Tolstoj – Guerra e pace


       «Ebbene, arrivederci, eccellenza, state sano,» disse Rastopèin, alzandosi con la
rapidità di movimenti che gli era propria. Porse la mano al principe.

       «Arrivederci, caro!... È una guzla, non mi stanco mai di ascoltarlo!» disse il vecchio
principe, trattenendo per la mano il conte Rastopèin e porgendo la guancia al suo bacio.

       E insieme con Rastopèin si alzarono anche gli altri commensali.



IV



       Seduta in salotto la principessina Mar'ja ascoltava senza capire quei discorsi e quei
commenti dei vecchi; si chiedeva soltanto se gli ospiti si fossero accorti dell'atteggiamento
ostile del padre nei suoi confronti. Non si accorse neppure della particolare attenzione e
delle cortesie che durante tutta la durata del pranzo le erano state rivolte da Boris
Drubeckoj, il quale si trovava in casa loro per la terza volta.

       Con uno sguardo distratto e interrogativo la principessina Mar'ja si rivolse a Pierre
il quale, ultimo degli invitati, le si avvicinò sorridendo e tenendo il cappello in mano dopo
che il principe fu uscito e loro rimasero soli nel salone.

       «Posso restare ancora un poco?» domandò Pierre, sprofondando il grosso corpo
nella poltrona accanto alla principessina Mar'ja.

       «Ma certo» rispose lei «Non avete notato nulla?» diceva intanto il suo sguardo.

       Pierre era in quello stato euforico che segue al pranzo. Guardava dinanzi a sé e
sorrideva placidamente.

       «Conoscete da molto tempo quel giovanotto, principessina?» disse.

       «Di chi parlate?»

       «Di Drubeckoj.»

       «No, non da molto...»

       «Che cosa ne pensate?»




                                                                                           655
www.writingshome.com
                                  Lev Nicolaevic Tolstoj – Guerra e pace


           «Sì, è un giovane simpatico... Ma perché mi fate questa domanda?» chiese la
principessina Mar'ja, che aveva la mente ancora rivolta al colloquio della mattina con suo
padre.

           «Perché ho fatto un'osservazione: di solito un giovanotto viene in licenza da
Pietroburgo a Mosca soltanto per sposare una ricca ereditiera.»

           «Voi avete fatto questa osservazione?» disse la principessina Mar'ja.

           «Sì,» proseguì Pierre con un sorriso, «e questo giovanotto adesso fa sempre in modo
di trovarsi dove ci sono delle ricche ereditiere. Io gli leggo dentro come in un libro. Adesso
è indeciso, non sa se attaccare voi o mademoiselle Julie Karagina. Il est très assidu auprès
d'elle.»

           «Frequenta la sua casa?»

           «Sì, molto spesso. E sapete qual è la nuova maniera di fare la corte?» disse Pierre
con un allegro sorriso. Era evidente che egli si trovava in quel lieto stato d'animo di
bonaria ironia di cui tanto spesso si rimproverava nel suo diario.

           «No,» rispose la principessina Mar'ja.

           «Adesso, per piacere alle ragazze di Mosca, il faut être mélancolique. Et il est très
mélancolique auprès de mademoiselle Karagina,» disse Pierre.

           «Vraiment?» osservò la principessina Mar'ja, guardando il volto buono di Pierre
senza distogliere il suo pensiero dal proprio dolore. «Mi sentirei più leggera,» pensava, «se
mi decidessi a confidare a qualcuno tutto quello che provo. Ed è proprio a Pierre che
desidererei dire tutto. È così buono, d'animo così nobile! Mi sentirei alleggerita. Lui
saprebbe come consigliarmi!»

           «Voi lo sposereste?» domandò Pierre.

           «Dio mio, conte! Ci sono dei momenti in cui sposerei chiunque,» esclamò a un tratto
la principessina Mar'ja, con le lacrime nella voce, e lei stessa ne fu sorpresa. «Ah, com'è
penoso amare una persona che ci è vicina e sentire che... non si può,» proseguì con voce
tremante, «non si può far nulla per lei se non darle dolore; e quando si sa che a tutto
questo non si può trovare un rimedio, allora non resta che una cosa: andarsene. Ma io
dove potrei andare?»

           «Che cosa dite mai! Che avete, principessa?»


                                                                                            656
www.writingshome.com
                              Lev Nicolaevic Tolstoj – Guerra e pace


      Ma la principessina, senza finire il suo discorso, scoppiò a piangere.

      «Non so che cosa mi succede oggi. Non badate a me, dimenticate ciò che vi ho
detto.»

      L'allegria di Pierre era svanita. Preoccupato, egli prese a interrogare la
principessina; la pregò di dirgli tutto, di confidargli le ragioni del suo dolore; ma lei
continuava a ripetere che scordasse quanto aveva detto, che già non se ne ricordava più e
che non provava alcun dolore, fuorché quello che già lui conosceva: il dispiacere che il
matrimonio del principe Andrej minacciasse di metterlo in disaccordo col padre.

      «Avete notizie dei Rostov?» domandò poi, per cambiare discorso. «Mi hanno detto
che presto saranno qui. Aspetto anche André di giorno in giorno. Vorrei proprio che si
incontrassero qui.»

      «E adesso lui come vede la cosa?» domandò Pierre, alludendo con quel lui al
vecchio principe.

      La principessina Mar'ja scosse il capo.

      «Che cosa si può fare? Ormai mancano solo pochi mesi allo scadere dell'anno. E
questo non può essere. Vorrei soltanto risparmiare a mio fratello i primi istanti.
Desidererei che venissero presto. Spero di andare d'accordo con lei... Voi li conoscete da
tanto tempo,» disse la principessina Mar'ja, «ditemi, con tutta sincerità: che tipo di ragazza
è? E voi come la trovate? Ma vi prego, voglio tutta la verità, perché, voi lo capite, Andrej
corre un grosso rischio sposandosi contro il volere di suo padre, quindi io vorrei sapere...»

      Un vago istinto diceva a Pierre che in quelle reticenze e nel reiterato invito a dire
tutta la verità si manifestasse la malevolenza della principessina Mar'ja nei confronti della
futura cognata; che ella sperava nella disapprovazione di Pierre per la scelta del principe
Andrej; ma Pierre disse ciò che sentiva piuttosto che ciò che pensava.

      «Non so come rispondere alla vostra domanda,» rispose, arrossendo senza saperne
nemmeno lui la ragione. «Non so assolutamente che tipo di ragazza sia; non sono in grado
di giudicarla. Però è affascinante; non saprei dire perché. Ed è tutto ciò che posso dire sul
suo conto.»

      La principessina Mar'ja sospirò. L'espressione del suo viso diceva: «Sì, è quanto mi
aspettavo e temevo.»

      «È intelligente?» domandò poi.

                                                                                          657
www.writingshome.com
                                Lev Nicolaevic Tolstoj – Guerra e pace


        Pierre si fece pensieroso.

        «Penso di no,» disse, «non credo che si degni di essere intelligente... È affascinante,
nient'altro.»

        La principessina Mar'ja scosse di nuovo il capo con disapprovazione.

        «Ah, desidero tanto volerle bene! Se la vedeste prima di me, diteglielo da parte
mia.»

        «Ho sentito dire che a giorni saranno qui,» disse Pierre.

        La principessina Mar'ja comunicò a Pierre il suo proposito di diventare amica della
futura cognata, non appena i Rostov fossero arrivati, e di cercare di abituare all'idea di lei
il vecchio principe.



V



        A Pietroburgo, Boris non era riuscito a congegnare il proprio matrimonio con una
ricca ereditiera ed era venuto a Mosca con questa intenzione. A Mosca egli era indeciso fra
le due fanciulle più ricche della città: Julie e la principessina Mar'ja. La principessina
Mar'ja, nonostante la sua bruttezza, gli sembrava più attraente di Julie, ma senza sapere
perché, il farle la corte lo metteva a disagio. Durante il loro ultimo incontro, in occasione
dell'onomastico del vecchio principe, ad ogni suo tentativo di dar corso a una
conversazione sulla natura dei sentimenti, ella aveva sempre risposto a sproposito,
evidentemente senza ascoltarlo.

        Julie, al contrario, sebbene in un modo affatto particolare, un modo proprio a lei
sola, accettava di buon grado di lasciarsi corteggiare.

        Julie aveva ventisette anni. Dopo la morte dei suoi fratelli era diventata molto ricca.
Adesso era veramente brutta, eppure non solo credeva di esser sempre bella, ma era
convinta di essere ancora più attraente di prima. A questo errore era indotta prima di tutto
dal fatto di essere diventata un partito ricchissimo e, in secondo luogo, per la ragione che,
quanto più invecchiava, tanto meno era pericolosa per gli uomini, e quindi tanto più
liberamente essi potevano comportarsi con lei senza assumersi con ciò alcun impegno;
cosicché approfittavano delle sue cene, delle sue serate e dell'animata compagnia che si
riuniva in casa sua. Lo stesso uomo che dieci anni prima avrebbe evitato di recarsi ogni
                                                                                           658
www.writingshome.com
                                 Lev Nicolaevic Tolstoj – Guerra e pace


giorno in una casa dove c'era una ragazza di diciassette anni, nel timore di compromettersi
e di legarsi, ora vi andava arditamente, anche tutti i giorni, e non la trattava come una
ragazza da marito, ma come una conoscente priva di sesso.

       Quell'inverno a Mosca casa Karagin era la più piacevole e la più ospitale. Oltre ai
pranzi e ai ricevimenti, ogni giorno vi si riuniva un gruppo numeroso, soprattutto
maschile, che cenava a mezzanotte e si tratteneva fin oltre le due. Non c'era ballo, gita o
spettacolo teatrale che Julie si lasciasse sfuggire. Le sue toilettes erano sempre all'ultima
moda. Ma nonostante questo Julie sembrava delusa di tutto; diceva a tutti che lei non
credeva né all'amicizia, né all'amore, né in alcuna gioia della vita, e si aspettava pace
soltanto lassù. Aveva assunto il tono della ragazza che ha subito una grave delusione, della
ragazza che ha perduto l'uomo amato o è stata da lui crudelmente ingannata. Sebbene non
le fosse successo nulla di simile, tale veniva considerata, e lei per prima era convinta di
aver sofferto molto in vita sua. Questa malinconia, che non le impediva di divertirsi,
nemmeno impediva ai giovanotti che frequentavano casa sua di passare piacevolmente il
tempo. Ogni invitato, recandosi da loro, rendeva il suo tributo all'umor melanconico della
padrona di casa e poi si occupava di discorsi mondani, di balli, di giochi d'intelligenza e di
bouts rimés, che dai Karagin erano di gran moda. Solo alcuni giovanotti, e fra questi Boris,
approfondivano lo stato d'animo melanconico di Julie, e con costoro ella teneva
conversazioni più prolungate e solitarie sulla vanità delle cose terrene; e mostrava loro i
suoi album pieni di immagini melanconiche, di sentenze e di versi.

       Julie era particolarmente affabile con Boris: compiangeva il suo precoce disinganno
della vita, gli offriva quelle consolazioni dell'amicizia che solo lei poteva elargire appunto
perché anch'ella aveva molto sofferto dalla vita e gli mostrava i suoi album. Boris le
disegnò nell'album due alberi e scrisse: «Arbres rustiques, vos sombres rameaux secouent sur
moi les ténèbres et la mélancolie.»

       In un altro posto disegnò una tomba e scrisse:



       La mort est secourable et la mort est tranquille.

       Ah! contre les douleurs il n'y a pas d'autre asile.



       Julie disse che era delizioso.



                                                                                          659
www.writingshome.com
                                 Lev Nicolaevic Tolstoj – Guerra e pace


       «Il y a quelque chose de si ravissant dans le sourire de la mélancolie,» disse a Boris,
ripetendo parola per parola un passo tolto da un libro. «C'est un rayon de lumière dans
l'ombre, une nuance entre la douleur et le désespoir, qui montre la consolation possible.»



       Al che Boris le scrisse questi versi:



       «Aliment de poison d'une âme trop sensible,

       Toi, sans qui le bonheur me serait impossible,

       Tendre mélancolie, ah, viens me consoler,

       Viens calmer les tourments de ma sombre retraite

       Et mêle une douceur secrète

       A ces pleurs, que je sens couler.»



Julie suonava sull'arpa a Boris i più tristi nocturnes.

       Boris le leggeva ad alta voce La povera Lisa e più di una volta dovette interromperne
la lettura a causa della commozione che gli mozzava il respiro. Incontrandosi in mezzo a
compagnie numerose, Julie e Boris si guardavano a vicenda come persone uniche al
mondo, estranee a quel giro di frivolezze e capaci di comprendersi.

       Anna Michajlovna, che andava spesso dai Karagin, faceva una partita a carte con la
madre, e al tempo stesso attingeva informazioni sicure sulla dote di Julie (le avrebbero
assegnato le due tenute di Penza e le foreste di Nižnij Novgorod); ella guardava con
sottomissione alla volontà della Provvidenza e con commozione la raffinata melanconia
che legava suo figlio e la ricca Julie.

       «Toujours charmante et mélancolique, cette chère Julie,» diceva a Julie. «Boris dice che
riposa l'anima nella vostra casa. Ha subito tante delusioni ed è così sensibile,» aggiungeva
poi, rivolgendosi alla madre.

       «Ah, caro, mi sono così affezionata a Julie, in questi ultimi tempi,» diceva poi al
figlio; «non te lo posso descrivere! E del resto, chi potrebbe non volerle bene? È una
creatura celestiale! Ah, Boris, Boris!» E Anna Michajlovna taceva per un momento. «Come
                                                                                             660
www.writingshome.com
                               Lev Nicolaevic Tolstoj – Guerra e pace


mi fa pena la sua maman,» proseguiva poi, «oggi mi ha mostrato i rendiconti e le lettere da
Penza (hanno una tenuta sterminata) e lei, poverina, deve sempre far tutto da sola; se
sapessi come la imbrogliano!

       Boris ascoltava sua madre con un impercettibile sorriso. Rideva senza asprezza
della sua ingenua furberia, ma l'ascoltava fino in fondo e talvolta la interrogava
attentamente sulle tenute di Penza e di Nižnij Novgorod.

       Già da tempo Julie si attendeva una dichiarazione dal suo melanconico adoratore
ed era pronta ad accettarla; ma un riposto sentimento di avversione nei suoi confronti, nei
confronti del suo esasperato desiderio di maritarsi e della sua mancanza di spontaneità, e
il terrore di rinunciare alla possibilità di un amore vero trattenevano Boris. La sua licenza
volgeva al termine. Egli passava dai Karagin l'intera giornata e ogni giorno, ragionando
fra sé, si diceva che l'indomani avrebbe fatto la sua dichiarazione. Ma in presenza di Julie,
guardando quella sua faccia accesa e quel mento quasi sempre cosparso di cipria, quegli
occhi languidi e quell'espressione che denotava sempre la prontezza a passare di colpo
dalla malinconia a un'estasi artificiosa all'idea stessa della felicità coniugale, Boris non si
sentiva di pronunciare la parola decisiva, anche se nella sua immaginazione già da un
pezzo ormai si considerava padrone delle tenute di Penza e di Nižnij Novgorod e
disponeva l'impiego dei loro redditi. Julie si accorgeva dell'indecisione di Boris e a volte
era tentata di pensare che gli era odiosa; ma subito l'amor proprio femminile le offriva il
modo di consolarsi, ed ella si diceva che era soltanto l'amore a renderlo timido. La
melanconia di Julie cominciava tuttavia a trasformarsi in irritazione, e poco prima della
partenza di Boris, ella mise in atto un piano decisivo. Proprio mentre la licenza di Boris
volgeva al termine, a Mosca e, beninteso, nel salotto di casa Karagin, fece la sua comparsa
Anatol' Kuragin; allora Julie, abbandonando improvvisamente la melanconia, si fece tutta
allegra mostrandosi piena di attenzioni con Anatol'.

       «Mon cher,» disse Anna Michajlovna al figlio, «je sais de bonne source que le Prince
Basile envoie son fils à Moscou pour lui faire épouser Julie. Io voglio così bene a Julie che mi
dispiacerebbe per lei. Tu cosa ne pensi, caro?»

       Boris si sentì offeso all'idea di restare con tanto di naso, di aver perduto senza
costrutto quel mese di gravoso e melanconico servizio accanto a Julie e di veder finire nelle
mani di un altro i redditi delle tenute di Penza, che nella sua immaginazione aveva già
distribuito e utilizzato a dovere, e per di più nelle mani di quell'imbecille di Anatol' Egli
pertanto si recò dai Karagin con la ferma intenzione di fare la sua proposta di matrimonio.
Julie lo accolse con aria allegra e spensierata, gli raccontò con noncuranza come si fosse
divertita il giorno prima al ballo e gli domandò quando sarebbe partito. Sebbene Boris
                                                                                            661
www.writingshome.com
                               Lev Nicolaevic Tolstoj – Guerra e pace


fosse venuto col proposito di parlare del suo amore e avesse dunque deciso di mostrarsi
tenero, prese invece a parlare con irritazione dell'incostanza femminile, di come le donne
possano con estrema facilità passare dalla tristezza alla gioia e come il loro umore dipenda
soltanto da chi si mostri disposto a far loro la corte. Julie ne fu risentita: rispose che era
vero, che la donna esige varietà, e che sempre la stessa cosa viene a noia a chiunque.

       «Per questo vi consiglierei...» cominciò Boris, che voleva dirle qualcosa di pungente;
ma nello stesso momento gli attraversò la mente il pensiero fastidioso che di quel passo
egli avrebbe finito per partire da Mosca senza aver raggiunto il suo scopo, e dopo aver
reso nulle le sue fatiche, cosa che invece non gli accadeva mai. Si fermò dunque a metà
della frase, abbassò gli occhi per non vedere il viso sgradevolmente irritato e indeciso di
lei, e disse: «Non ero certo venuto qui per litigare. Al contrario...» E la guardò per
sincerarsi di poter proseguire. Di colpo l'irritazione di Julie era svanita e due occhi ansiosi
e supplichevoli erano puntati su di lui con un'espressione di avida attesa. «Posso sempre
fare in modo di vederla di rado,» pensò Boris. «Ma la cosa è avviata e ora conviene
portarla a termine!» Si coprì di rossore, alzò verso di lei gli occhi e disse:

       «Voi conoscete i sentimenti che ho per voi!»

       Non c'era bisogno di dire di più: la faccia di Julie si fece raggiante di trionfo e di
soddisfazione, ma ella lo costrinse egualmente a dire tutto ciò che si dice in simili casi: che
egli l'amava e non aveva mai amato nessuna donna quanto lei. Lei sapeva che poteva
esigere questo in cambio dei possedimenti di Penza e di Nižnij Novgorod, e ottenne
quanto esigeva.

       Il fidanzato e la fidanzata, già dimentichi degli alberi che li coprivano di tenebre e
di melanconia, ora facevano progetti per l'arredamento della loro bella casa di
Pietroburgo, si recavano in visita e preparavano tutto per un fastoso matrimonio.



VI



       Il conte Il'ja Andreiè giunse a Mosca alla fine di gennaio insieme a Nataša e a Sonja.
La contessa era ancora indisposta e non aveva potuto mettersi in viaggio; d'altro canto,
non era più possibile aspettare la sua guarigione: il principe Andrej era atteso a Mosca da
un giorno all'altro; inoltre bisognava acquistare il corredo, vendere la villa suburbana e
approfittare della presenza in città del vecchio principe per presentargli la futura nuora.
La casa dei Rostov a Mosca non era riscaldata; inoltre erano venuti per poco tempo, la
                                                                                           662
www.writingshome.com
                               Lev Nicolaevic Tolstoj – Guerra e pace


contessa con loro non c'era, e perciò Il'ja Andreiè decise di fermarsi in casa di Mar'ja
Dmitrievna Achrosimova, che da tempo aveva offerto al conte la propria ospitalità.

       A tarda sera le quattro carrozze dei Rostov entrarono nel cortile di Mar'ja
Dmitrievna nella Staraja Konjušennaja. Mar'ja Dmitrievna viveva da sola. Tutti i suoi figli
erano sotto le armi; quanto alla figlia, l'aveva già sposata da un pezzo.

       Aveva conservato il portamento eretto di un tempo, e come sempre esprimeva
apertamenfe e senza esitare le proprie opinioni e con tutto il suo essere sembrava
esprimere un biasimo per il prossimo: per tutte le loro debolezze, per le loro passioni e i
loro entusiasmi che ella reputava affatto inconcepibili. Sin dal primo mattino presto, in
vestaglia, si occupava delle faccende di casa; poi, se era giorno di festa, andava a messa e
dalla messa si recava nelle carceri e nelle case di pena, dove aveva da fare cose delle quali
non parlava a nessuno, mentre nei giorni feriali si vestiva e riceveva in casa postulanti di
diverse classi sociali che venivano ogni giorno da lei, poi andava a pranzo. Al pranzo,
abbondante e prelibato, c'erano sempre tre o quattro invitati; dopo di che faceva una
partita a boston. Di notte si costringeva a leggere i giornali e i nuovi libri e inoltre faceva
lavori a maglia. Di rado faceva eccezione alle regole per recarsi in visita da qualcuno, ma,
se ci andava, era soltanto per recarsi in casa delle persone più importanti della città.

       Non si era ancora coricata quando arrivarono i Rostov, e in anticamera la porta
cigolò sui cardini facendo entrare loro e i domestici che venivano dal freddo della via.
Marja Dmitrievna stava sulla soglia della porta del salone con gli occhiali abbassati sul
naso, la testa gettata all'indietro e li stava a guardare con aria severa e contrariata. Si
sarebbe potuto credere che fosse adirata contro quei visitatori e che li avrebbe cacciati via
da un momento all'altro se nello stesso tempo non fosse andata impartendo affaccendate
disposizioni sulla congrua sistemazione degli ospiti e della loro roba.

       «Sono quelli del conte? Portali qui,» diceva indicando le valigie e senza salutare
nessuno. «I bauli delle signorine da questa parte, a sinistra. Be', che avete da ciondolare in
quel modo?» gridò alle cameriere. «Accendete un samovar! Sei ingrassata, ti sei fatta più
bella,» disse a Nataša attirandola a sé per il cappuccio, tutta rossa per il gelo. «Ohibò, come
sei gelata! Su, sfilati la pelliccia,» gridò al conte che si avvicinava per baciarle la mano. «Sei
un ghiacciolo, perbacco. Servite il rhum e il tè! Sonjuška, bonjour,» disse poi a Sonja,
attenuando con quel saluto in francese il suo tratto lievemente sprezzante e tuttavia
affettuoso nel rivolgersi a Sonja.

       Quando tutti, liberatisi degli indumenti pesanti, lavati e rianimati dopo il viaggio, si
presentarono per il tè, Mar'ja Dmitrievna li baciò tutti di nuovo, l'uno dopo l'altro.

                                                                                              663
www.writingshome.com
                              Lev Nicolaevic Tolstoj – Guerra e pace


       «Sono proprio contenta che siate arrivati e siate venuti in casa mia,» disse. «Era
ora...» aggiunse, dopo aver dato un'occhiata significativa a Nataša; «il vecchio è qui e il
figlio è atteso da un giorno all'altro. Bisogna far conoscenza con loro. Va bene, di questo
parleremo poi,» aggiunse, squadrando Sonja con uno sguardo che lasciava intendere come
non desiderasse parlare della cosa in sua presenza. «Adesso, senti,» disse, rivolgendosi al
conte, «domani che cosa devi fare? Chi vuoi vedere? Šinšin?» e piegò un dito, «quella
piagnona di Anna Michajlovna? E sono due. Lei è qui col figlio. Si sposa. Poi Bezuchov,
no? Anche lui è qui con la moglie. Lui è scappato ma lei gli è corsa dietro. È stato a pranzo
da me mercoledì. Bene, e loro,» indicò Nataša e Sonja, «domani le porterò alla chiesa di
Iversk e poi andremo anche dalla Aubert-Chalmé. Perché immagino che vi rifarete il
guardaroba, no? Non copiate me: adesso le maniche si portano così, ecco! Giorni fa è
venuta da me la principessina Irina Vasil'evna, la giovane: era un orrore: sembrava che si
fosse infilata due barilotti sulle braccia. Oggi ogni giorno c'è una moda nuova. E tu, che
affari hai da sbrigare?» chiese al conte, rivolgendoglisi con espressione severa.

       «Tutto si è accumulato a un tratto,» rispose il conte. «Bisogna pensare al corredo; e
poi è saltato fuori un acquirente per la proprietà dei dintorni di Mosca e per la casa. Se
potrò contare sulla vostra cortesia, farò una scappata di un solo giorno a Mar'jnskoe e vi
accollerò le ragazze.»

       «Certo, certo, da me staranno al sicuro. In casa mia sarà come se fossero al Consiglio
di tutela. Le porterò io dove occorre, e le sgriderò e coccolerò,» disse Mar'ja Dmitrievna
toccando con la sua grande mano una guancia della sua figlioccia, Nataša.

       La mattina dopo Mar'ja Dmitrievna portò le signorine alla chiesa di Iversk e da
M.me Aubert-Chalmé, la quale aveva tanta paura di lei che le cedeva sempre gli abiti in
perdita pur di cavarsela il più presto possibile di torno. Mar'ja Dmitrievna ordinò quasi
tutto il corredo. Tornata a casa, cacciò fuori tutti dalla stanza fuorché Nataša, e fece
avvicinare la sua prediletta alla poltrona.

       «Bene, adesso parliamo un po'. Mi congratulo con te per il fidanzato. Hai trovato un
marito coi fiocchi! Ne sono contenta, per te; lui, poi, lo conosco da quando era piccolo
così,» e indicò una spanna da terra. Nataša si fece rossa per la gioia. «Voglio bene a lui e a
tutta la sua famiglia. Adesso senti. Tu sai che il vecchio principe Nikolaj non desiderava
affatto che il figlio si sposasse. È un vecchio bisbetico! Si capisce, il principe Andrej non è
più un bambino e può anche non curarsi di lui; ma non è bello entrare in una famiglia
contro volontà. Bisogna farlo d'amore e d'accordo. Tu sei intelligente, saprai cavartela
come si deve. Comportati per bene con intelligenza, e vedrai che tutto andrà per il
meglio.»
                                                                                           664
www.writingshome.com
                               Lev Nicolaevic Tolstoj – Guerra e pace


       Nataša taceva e Mar'ja Dmitrievna pensava che quel silenzio fosse dovuto a
timidezza; ma in realtà a Nataša spiaceva che si immischiassero nella faccenda del suo
amore per il principe Andrej: una cosa che le pareva così diversa da ogni altra di questo
mondo, che nessuno, secondo lei, era in grado di intenderla. Lei amava e conosceva
soltanto il principe Andrej; lui l'amava, e a giorni sarebbe venuto per sposarla. Lei non
aveva bisogno d'altro.

       «Vedi, io lo conosco da tanto tempo, e voglio bene anche a Mašen'ka, la tua futura
cognata. "Cognate, gatte arrabbiate", ma questa non farebbe del male a una mosca. Mi ha
pregato di farla incontrare con te. Domani tu andrai da lei con tuo padre e tu procura di
essere affettuosa: sei più giovane di lei, tu. Quando poi arriverà il tuo sposo, avrai già fatto
conoscenza della sorella e del padre, e loro ti vorranno già bene. È così, sì o no? Non credi
che sia meglio?»

       «Sì,» rispose Nataša, di malavoglia.



VII



       Il giorno dopo, su consiglio di Mar'ja Dmitrievna, il conte Il'ja Andreiè si recò
insieme a Nataša dal principe Nikolaj Andreiè. Il conte si accingeva a quella visita con
animo poco lieto: in cuor suo aveva paura. Egli si ricordava perfettamente l'ultimo
incontro col principe, ai tempi del reclutamento dei militi, quando per tutta risposta al suo
invito a pranzo si era preso una bella lavata di capo per non aver fornito gli uomini
richiesti. Nataša, al contrario, aveva indossato il suo abito migliore ed era di umore quanto
mai allegro.

       «Non possono non volermi bene,» pensava, «tutti mi hanno sempre voluto bene. E
io sono così pronta a fare per loro tutto quello che vogliono, sono così pronta a voler bene
a lui perché è suo padre e a lei perché è sua sorella, che non hanno nessun motivo di non
volermi bene!»

       Giunsero dunque in carrozza alla vecchia e tetra casa di via Vzdviženka ed
entrarono nel vestibolo.

       «Ebbene, che il Signore ci assista,» proferì il conte un po' per celia e un po' sul serio;
ma Nataša si accorse che suo padre, entrando nell'anticamera, sembrava aver fretta e che
domandava se il principe e la principessina fossero in casa in modo quasi timido e
                                                                                             665
www.writingshome.com
                              Lev Nicolaevic Tolstoj – Guerra e pace


sommesso. Dopo l'annuncio del loro arrivo fra la servitù del principe si sparse lo
scompiglio. Il domestico che era andato di corsa ad annunziarli fu fermato da un altro
domestico nel salone e i due bisbigliando si dissero qualcosa. Nel salone arrivò di corsa
una giovane cameriera e anche lei si mise a dire qualcosa in fretta, facendo il nome della
principessina. Alla fine si presentò un vecchio domestico dall'aria corrucciata e annunciò
ai Rostov che il principe non poteva riceverli e che la principessina li pregava di recarsi da
lei. Per prima si fece incontro agli ospiti M.lle Bourienne. Ella accolse con particolare
ossequiosità il padre e la figlia e li accompagnò dalla principessina. Questa andò incontro
agli ospiti col suo passo pesante e il volto turbato, sparso di macchie rosse, cercando
invano di apparire disinvolta e cordiale. Fin dal primo sguardo Nataša non le piacque. Le
sembrava troppo elegante, spensieratamente allegra e vanitosa. La principessina Mar'ja
non si rendeva conto che, ancor prima di vedere la sua futura cognata, era già maldisposta
nei suoi confronti a causa di un'inconscia invidia per la sua bellezza, la sua giovinezza e la
sua felicità, nonché a causa del suo amore e di un sentimento di gelosia nei confronti del
fratello. Oltre a questo invincibile sentimento di antipatia per lei, in quel momento la
principessina Mar'ja era agitata perché, all'annuncio della visita dei Rostov, il vecchio
principe si era messo a urlare che lui non era tenuto a vederli; che la principessina Mar'ja li
ricevesse pure, se voleva, ma che non li lasciassero entrare nel suo studio. La principessina
Mar'ja aveva deciso di ricevere i Rostov, ma temeva che ad ogni istante il principe potessse
far qualche uscita delle sue, giacché era parso oltremodo sconvolto dall'improvvisa venuta
dei Rostov.

      «Ebbene, cara principessina, vi ho portato la mia cantatrice,» disse il conte con una
riverenza e guardandosi attorno inquieto, come se avesse paura che il vecchio principe
potesse entrare. «Come sono contento che facciate conoscenza... Peccato, peccato che il
principe stia sempre poco bene.» E, dopo aver detto altre frasi d'occasione, si alzò. «Se
permettete, principessina, che vi lasci per un quarto d'ora la mia Nataša... io vorrei andare
qui a due passi, alla Sobaè'ja Plošèadka, da Anna Semënovna, e poi ripasserei a
prenderla.»

      Il'ja Andrejè aveva escogitato quell'astuzia diplomatica per dar modo alle due
future cognate di conoscersi (come riferì poi alla figlia) e anche per evitare l'eventualità di
un incontro con il principe, del quale aveva paura. Egli non disse questo alla figlia, ma
Nataša comprese la paura e l'inquietudine di suo padre, e ne fu offesa. Arrossì per lui, si
arrabbiò ancor più per il fatto di essere arrossita e guardò la principessina con uno
sguardo di sfida che diceva come lei non avesse paura di nessuno. La principessina rispose
al conte che era molto contenta; lo pregava anzi di trattenersi quanto a lungo desiderasse
da Anna Semënovna; dopo di che Il'ja Andreiè uscì.
                                                                                           666
www.writingshome.com
                                Lev Nicolaevic Tolstoj – Guerra e pace


         Nonostante gli sguardi inquieti che le gettava la principessina Mar'ja, desiderosa di
parlare a quattr'occhi con Nataša, mademoiselle Bourienne non usciva dalla stanza e
manteneva con fermezza la conversazione sui divertimenti e sui teatri di Mosca. Nataša
era offesa dallo scompiglio prodottosi in anticamera, dall'inquietudine di suo padre e dal
tono innaturale della principessina, che le dava l'impressione di concederle una grazia per
il fatto stesso di averla ricevuta. Tutto, perciò, le appariva sgradevole. La principessina
Mar'ja non le piaceva. Le sembrava bruttissima, arida, ipocrita. A un tratto Nataša si
ritrasse moralmente su se stessa e involontariamente assunse un tono così svogliato, che
valse a distogliere ancor più da lei la principessina Mar'ja. Dopo cinque minuti di una
conversazione penosamente artificiosa, si udirono i passi rapidi di due piedi calzati di
pantofole che si avvicinavano. Il volto della principessina Mar'ja rivelò lo spavento. La
porta della principessina Mar'ja si aprì ed entrò il principe in vestaglia e berretto bianco da
notte.

         «Ah, signorina,» si mise a dire, «signora contessina... contessina Rostova, se non mi
sbaglio... vi prego di scusare, di scusare... non sapevo, signorina. Dio sa se io non sapevo
che ci avreste onorati di una vostra visita, andavo da mia figlia vestito coaì. Vi prego di
scusare... Dio sa che non lo sapevo;» ripeté in modo così innaturale, così sgradevole, sulla
parola «Dio», che la principessina Mar'ja se ne rimase ad occhi bassi non osando guardare
né suo padre né Nataša.

         Anche Nataša, che dopo essersi alzata in piedi era tornata a sedere, non sapeva
come comportarsi. Solo mademoiselle Bourienne sorrideva con aria affabile.

         «Vi prego di scusare, veramente! Dio sa che non lo sapevo,» bofonchiò il vecchio, e
dopo aver squadrato Nataša dalla testa ai piedi, uscì dalla stanza.

         Mademoiselle Bourienne fu la prima a ricomporsi dopo quell'apparizione e prese a
parlare della cattiva salute del principe. Nataša e la principessina Mar'ja si guardavano in
silenzio, e, più si guardavano, così in silenzio, senza dire ciò che avrebbero voluto, tanto
più sentivano aumentare l'antipatia dell'una verso l'altra.

         Quando il conte tornò, Nataša se ne rallegrò scortesemente e si affrettò ad
andarsene: in quel momento quasi odiava quella vecchia, arida principessina che l'aveva
messa in una situazione così imbarazzante e passare mezz'ora con lei senza dire una
parola sola del principe Andrej.

         «Non potevo essere io la prima a parlarne, in presenza di quella francese,» pensava.



                                                                                           667
www.writingshome.com
                                Lev Nicolaevic Tolstoj – Guerra e pace


       La principessina Mar'ja, intanto, si tormentava per lo stesso motivo. Sapeva bene
che cosa avrebbe dovuto dire a Nataša, ma non aveva potuto farlo, sia perché
mademoiselle Bourienne gliel'aveva impedito, sia perché nemmeno lei riusciva a rendersi
conto perché le riuscisse così difficile mettersi a parlare di quel matrimonio. Quando il
conte era ormai uscito dalla stanza, la principessina Mar'ja si avvicinò a passi rapidi a
Nataša, le prese le mani, e dopo un profondo sospiro le disse: «Aspettate, io devo...»

       Senza sapere nemmeno lei perché, Nataša guardò la principessina Mar'ja in modo
ironico.

       «Mia cara Nathalie,» disse la principessina Mar'ja, «sapete, io sono così contenta che
mio fratello abbia trovato la felicità...»

       Si fermò, sentendo che non diceva il vero. Nataša si accorse di quell'esitazione e ne
intuì il motivo.

       «Penso, principessina, che non sia il caso di parlarne ora,» disse con dignità e
freddezza apparenti, ma sentendo che le lacrime le facevano groppo alla gola.

       «Che cosa ho detto, che cosa ho fatto!» pensò non appena fu uscita dalla stanza.

       Quel giorno Nataša fu attesa a lungo a pranzo. Era nella sua camera e piangeva
come un bambino, soffiandosi il naso e singhiozzando.

       Sonja era china su di lei e le baciava i capelli. «Nataša, ma perché?» diceva. «Che te
ne importa di loro? Tutto passerà, Nataša.»

       «No, se sapessi che umiliazione... Come se io...»

       «Non parlare, Nataša, tu non hai nessuna colpa; quindi che te ne importa? Dammi
un bacio,» disse Sonja.

       Nataša sollevò il capo, e dopo aver baciato la sua amica si strinse a lei col viso
bagnato di lacrime.

       «Non posso dire, non lo so. Nessuno ne ha colpa,» mormorò, «la colpa è mia. Ma è
una cosa che fa terribilmente male. Ah, perché lui non arriva?»

       Si presentò a pranzo con gli occhi rossi. Mar'ja Dmitrievna, che aveva saputo come
il principe avesse accolto i Rostov, fece finta di non accorgersi del viso sconvolto di
Nataša, e a tavola di buona lena scherzò ad alta voce col conte e gli altri ospiti.



                                                                                          668
www.writingshome.com
                                Lev Nicolaevic Tolstoj – Guerra e pace


VIII



        Quella sera i Rostov andarono all'opera; Mar'ja Dmitrievna aveva procurato i
biglietti.

        Nataša avrebbe preferito non andare, ma non poteva rifiutare questa prova di
affetto di Mar'ja Dmitrievna rivolta unicamente a lei. Quando, vestita, uscì nel salone per
aspettare il padre e, guardandosi nel grande specchio, si vide bella, molto bella; si sentì
ancora più triste, ma, ora, in un modo pieno di dolcezza e d'amore.

        «Dio mio, se lui fosse qui non sarei più come prima, così scioccamente timida come
fossi stata di fronte a chissà cosa; ma in un modo nuovo, semplice. E mi stringerei a lui, lo
costringerei a guardarmi con quegli occhi curiosi e indagatori coi quali mi guardava tanto
spesso e poi lo farei ridere come rideva allora, e i suoi occhi... oh, come li vedo, quegli
occhi!» pensava Nataša. «Che m'importa di suo padre e di sua sorella? Io amo lui, soltanto
lui, lui, lui, con quegli occhi e quel volto e quel sorriso, virile e al tempo stesso
fanciullesco... No, meglio non pensare a lui, non pensarci, dimenticare, dimenticare tutto
per il momento. Io non sopporto quest'attesa; ecco, adesso mi metto a piangere.» E si
allontanò dallo specchio facendo uno sforzo su se stessa per non scoppiare in singhiozzi.
«E come fa Sonja ad amare Nikolen'ka in modo così costante, così tranquillo; ad aspettare
così a lungo e con tanta pazienza!» pensava, guardando Sonja che entrava in quel
momento, anche lei già vestita e col ventaglio in mano. «Ma, lei è diversa. Io non posso!»

        In quel momento Nataša si sentiva così commossa e intenerita, che per lei era
troppo poco amare e sapere di essere amata: aveva bisogno di abbracciare l'uomo amato in
quel momento, subito; di dire e di ascoltare dalla sua voce le parole d'amore di cui il suo
cuore era colmo. Mentre, seduta in carrozza accanto a suo padre, guardava pensierosa le
luci dei fanali che balenavano oltre il finestrino ghiacciato, si sentiva ancor più innamorata
e più triste, fino al punto di dimenticare con chi fosse e dove stesse andando.

        A un certo punto la carrozza dei Rostov si trovò presa in una fila di altre carrozze e
stridendo lentamente sulla neve si avvicinò alla porta del teatro. Nataša e Sonja saltarono
giù in fretta tenendo sollevati gli abiti; il conte scese dalla carrozza, aiutato dai domestici e
tutti e tre si avviarono verso il corridoio delle btagnoires in mezzo a signore e uomini che
entravano e ai venditori di affiches.

        «Nathalie, vos cheveux,» bisbigliò Sonja.


                                                                                             669
www.writingshome.com
                               Lev Nicolaevic Tolstoj – Guerra e pace


         La maschera scivolò fra le signore, ossequiosa, e frettolosamente aprì la porta del
palco. Quando varcarono la soglia, la musica si fece udire più nitida; brillarono le file
illuminate dei palchi con le spalle e le braccia nude delle signore e il parterre rumoroso e
scintillante di uniformi militari. Una signora che stava entrando nella baignoire vicina
squadrò Nataša lanciandole un'occhiata carica di femminile invidia. Il sipario non si era
ancora alzato, stavano eseguendo l'ouverture. Nataša, aggiustandosi l'abito, entrò insieme
con Sonja e sedette contemplando le file illuminate dei palchi di fronte. Quella sensazione
che non provava più da tanto tempo, di centinaia d'occhi posati sulla sua scollatura e sulle
braccia nude, l'invase d'improvviso dandole una sensazione gradevole e sgradevole
insieme, e suscitando in lei uno sciame di ricordi connessi a questa sensazione di desiderio
e di emozione.

         Quelle due ragazze straordinariamente graziose in compagnia del conte Il'ja
Andreiè, che da tempo non si faceva vedere a Mosca, attiravano l'attenzione generale.
Inoltre, tutti confusamente sapevano del fidanzamento di Nataša col principe Andrej
Bolkonskij; sapevano che finora i Rostov erano vissuti in campagna, e guardavano con
curiosità la fidanzata di uno dei migliori partiti di Russia.

         In campagna Nataša si era fatta più bella, come tutti del resto le confermavano, e
quella sera, elettrizzata com'era, appariva più bella che mai. Sorprendeva tutti per quel
rigoglio di vita e di bellezza unita alla sua indifferenza verso tutto ciò che la circondava. I
suoi occhi neri guardavano la gente senza cercare nessuno, mentre il braccio sottile, nudo
fino sopra il gomito, appoggiato alla sponda ricoperta di velluto, si muoveva
inconsciamente a tempo di musica con la mano che si apriva e chiudeva sgualcendo
l'affiche.

         «Guarda, ecco l'Alënina,» disse Sonja, «mi sembra che sia con la madre.»

         «Santi benedetti! Michail Kirillyè si è fatto ancora più grasso!» esclamò il vecchio
conte.

         «Guardate, la nostra Anna Michajlovna che tocque s'è messa stasera!»

         «Ecco i Karagin... c'è Julie, e anche Boris è con loro. Si vede che ormai sono
fidanzati.»

         «Drubeckoj l'ha chiesta in moglie! Come no? L'ho saputo oggi,» disse Šinšin
entrando nel palco dei Rostov.

         Nataša guardò nella stessa direzione in cui guardava suo padre e vide Julie che, con
l'espressione felice, sedeva accanto a sua madre, con le perle che le cingevano il grosso
                                                                                           670
www.writingshome.com
                               Lev Nicolaevic Tolstoj – Guerra e pace


collo dal colore acceso (che Nataša sapeva di quanta cipria fosse cosparso). Dietro di loro,
sorridente, si vedeva la bella testa di Boris dalla liscia pettinatura, accostare l'orecchio alla
bocca di Julie. Egli, senza lasciarsene avvedere, guardava i Rostov e frattanto diceva
sorridendo qualcosa alla sua fidanzata.

       «Parlano di noi, di me e di lui!» pensò Nataša. «E di certo lui starà cercando di
placare la gelosia della sua fidanzata nei miei confronti. È inutile che si preoccupino! Se
sapessero quanto poco m'importa di loro.»

       Dietro, sedeva Anna Michajlovna, con in testa una tocque verde, il volto felice e
festoso, devota al volere di Dio. Nel loro palco regnava quell'atmosfera particolare che
circonda i fidanzati e che Nataša conosceva e amava tanto. Ella si voltò, e, a un tratto, le
tornarono alla mente tutti i particolari umilianti della sua visita di quel mattino.

       «Che diritto ha lui di non volermi accettare nella sua famiglia? Ah, meglio non
pensare a queste cose, meglio non pensarci fino al suo arrivo!» pensò, e prese a guardare le
facce note e ignote che popolavano il parterre.

       Nella parte anteriore del parterre, proprio al centro, appoggiato con la schiena alla
ribalta, c'era Dolochov, in costume persiano, con l'enorme casco di capelli ricciuti pettinati
all'in su. Se ne stava lì in piedi, visibile a tutto il teatro, sapendo di attirare su di sé
l'attenzione di tutta la sala, ma con la stessa disinvoltura di chi si fosse trovato in casa
propria. Intorno a lui si affollavano i più brillanti giovani di Mosca ed era palese che fra
costoro lui primeggiava.

       Il conte Il'ja Andreiè, ridendo, urtò col gomito Sonja, che si era fatta rossa,
mostrandole il suo antico adoratore.

       «L'hai riconosciuto?» domandò. «Ma di dove salta fuori,» aggiunse poi rivolgendosi
a Šinšin, «dove diamine era scomparso?»

       «Era scomparso, sì,» rispose Šinšin. «È stato nel Caucaso, ma poi è fuggito e pare
che sia diventato ministro presso non so quale principe regnante in Persia, e che poi laggiù
abbia ucciso il fratello dello Scià; bene, adesso tutte le signore di Mosca vanno pazze per
lui! Dolochoff le Persan, e tanto basta. Da noi adesso non si dice parola senza menzionare
Dolochov; si giura sul suo nome, si invita la gente a degustarlo come se fosse uno storione.
Dolochov e Anatol' Kuragin hanno fatto girare la testa a tutte le ragazze.»

       Nella baignoire vicina entrò una signora alta e bella, con un'enorme treccia, spalle
bianche e piene molto scoperte e il collo cinto da due fili di grosse perle. Ella impiegò
molto tempo a sedersi, facendo frusciare il pesante abito di seta.
                                                                                             671
www.writingshome.com
                              Lev Nicolaevic Tolstoj – Guerra e pace


       Nataša osservava senza volerlo quel collo, quelle spalle, quelle perle e
quell'acconciatura, ed era ammirata della loro bellezza. Quando Nataša la guardò per la
seconda volta, la signora si volse, e incrociando lo sguardo con quello del conte Il'ja
Andreiè, gli fece un cenno di saluto col capo e sorrise. Era la contessa Bezuchova, la moglie
di Pierre. Il'ja Andreiè, che conosceva tutti nella buona società, si piegò sul parapetto del
palco e cominciò a parlare con lei.

       «È molto che siete arrivata, contessa»? disse. «Verrò, verrò a baciarvi la mano. Io
invece sono qui per affari e ho portato con me anche le figliole. Dicono che la Semënovna
canti in modo sublime,» aggiunse. «Il conte Pëtr Kirilloviè non si è mai dimenticato di noi.
È qui?»

       «Sì, anzi voleva venire,» rispose Hélène, e osservò attentamente Nataša.

       Il conte Il'ja Andreiè sedette di nuovo al suo posto.

       «Com'è bella, vero?» bisbigliò a Nataša.

       «È splendida!» disse Nataša. «Ecco di chi ci si può innamorare!»

       In quel momento echeggiarono gli ultimi accordi dell'ouverture e si udì il direttore
d'orchestra battere la bacchetta. Giù nel parterre gli uomini in ritardo presero posto, poi il
sipario si alzò.

       Subito dopo, nei palchi e nel parterre calò il silenzio, e tutti gli uomini, vecchi e
giovani, in uniforme e in frac, come pure le dame ingioiellate, con avida curiosità rivolsero
la loro attenzione alla scena. Anche Nataša si mise a guardare.



IX



       Il palcoscenico, nel mezzo, era formato da tavole di legno levigate; ai lati sorgevano
delle tele dipinte che raffiguravano alberi; sullo sfondo, c'era una tela tesa su un tavolato.
Al centro della scena erano sedute delle fanciulle in corsetto rosso e gonna bianca. Una di
loro, molto grassa, con un abito di seta bianca, sedeva su un basso sgabello dietro il quale
era incollato un cartone verde. Tutte cantavano qualcosa. Quando terminarono la loro
canzone, la ragazza vestita di bianco si avvicinò alla buca del suggeritore mentre le si
accostava un uomo con un paio di calzoni di seta attillati che gli fasciavano le grosse


                                                                                          672
www.writingshome.com
                               Lev Nicolaevic Tolstoj – Guerra e pace


gambe, una piuma nel cappello e un pugnale al fianco, e si mise a cantare agitando le
braccia.

       L'uomo coi calzoni attillati cantò da solo, poi cantò lei; e alla fine tutti e due
tacquero. La musica prese a suonare e l'uomo si mise a tormentare con le dita la mano
della ragazza con l'abito bianco, in evidente attesa di attaccare di nuovo la sua parte
insieme con lei. Infine cantarono in duetto e tutti nel teatro presero ad applaudire e a
gridare mentre l'uomo e la donna sulla scena, che raffiguravano due innamorati,
s'inchinavano sorridendo e allargando le braccia.

       Dopo la permanenza in campagna e in quella seria disposizione d'animo in cui ora
si trovava, a Nataša tutto questo appariva strano e sorprendente. Non riusciva a seguire lo
svolgimento dell'opera, non riusciva nemmeno ad ascoltare la musica: vedeva soltanto dei
cartoni dipinti, e uomini e donne stranamente abbigliati, che si muovevano, parlavano e
cantavano immersi in una luce intensa. Sapeva che cosa significasse tutto ciò, ma tutto era
così manierato, falso, innaturale, che a volte Nataša provava un senso di vergogna, a volte
le veniva addirittura da ridere. Si guardava attorno, guardava le facce degli spettatori,
cercandovi lo stesso sentimento di ironia e di perplessità che c'era in lei, ma tutti i visi
erano assorti, intenti a ciò che accadeva sulla scena ed esprimevano un'ammirazione che a
lei sembrava simulata. «Si vede che dev'essere così!» pensò. Guardava ora le file di teste
impomatate nel parterre, ora le dame scollate nei palchi, e soprattutto la sua vicina Hélène
che, quasi discinta, teneva gli occhi sulla scena con un sorriso dolce e pacato, senza mai
distogliere lo sguardo; come fosse stata una coltre palpabile, Nataša si sentiva avvolta
dalla luce intensa che inondava tutta la sala, dall'aria tepida, riscaldata dalla folla.
Lentamente cominciò a sentirsi in preda a uno stato di euforia che da tempo non aveva
provato. Non ricordava chi fosse e dove fosse e che cosa accadesse davanti a lei. Guardava
e pensava, e nella sua mente balenavano all'improvviso i pensieri più strani, pensieri
slegati privi di nesso alcuno. Ora le veniva l'idea di salire sulla ribalta e di intonare la
stessa aria che cantava l'attrice, ora le veniva voglia di colpire col ventaglio un vecchio che
sedeva non lontano da lei, ora di piegarsi verso Hélène e di farle il solletico.

       Nel momento in cui tutto sulla scena tacque in attesa dell'inizio di un'aria, si udì
cigolare la porta d'ingresso del parterre dalla parte dov'era il palco dei Rostov e
risuonarono i passi di un uomo che sopraggiungeva in ritardo.

       «Ecco Kuragin!» bisbigliò Šinšin.

       La contessa Bezuchova si voltò sorridendo verso l'uomo che entrava. Nataša guardò
nella direzione dello sguardo di Hélène e vide un giovane aiutante di campo, di non

                                                                                           673
www.writingshome.com
                              Lev Nicolaevic Tolstoj – Guerra e pace


comune bellezza, che si avvicinava al loro palco con aria sicura di sé e al tempo stesso
molto compita. Era Anatol' Kuragin, che Nataša aveva già notato in una lontana occasione,
cioè al ballo di Pietroburgo. Adesso vestiva l'uniforme di aiutante di campo, con le sole
spalline e gli alamari. Si avvicinava a passo misurato e tuttavia marziale, che sarebbe stato
ridicolo se egli non fosse stato così bello e sul suo viso perfetto non si fosse letta
quell'espressione di allegria e di bonario compiacimento. Sebbene la rappresentazione
fosse in pieno svolgimento, egli camminava sul tappeto del corridoio senza affrettarsi,
facendo tintinnare leggermente gli speroni e la sciabola, e tenendo eretta la sua bella testa
profumata. Lanciò un'occhiata verso Nataša, poi si avvicinò alla sorella, posò la mano
calzata dal guanto sull'orlo del suo palco, le fece un cenno con la testa e, chinandosi e
indicando Nataša, domandò qualcosa.

      «Mais charmante!» disse, alludendo evidentemente a Nataša, la quale, più che
udirlo, lo comprese dal movimento delle labbra di lui. Poi passò in prima fila e si sedette
vicino a Dolochov, dando con amichevole negligenza un colpetto di gomito a quello stesso
Dolochov che gli altri trattavano in modo così riguardoso. Egli sorrise ammiccando
allegramente e puntò un piede contro la ribalta.

      «Come si assomigliano, fratello e sorella!» osservò il conte. «E come sono belli, tutti
e due!»

      šinšin a bassa voce prese a riferire al conte di un certo intrigo di Kuragin a Mosca, al
quale Nataša tese l'orecchio proprio perché lui aveva detto di lei che era charmante.

      Il primo atto terminò; nel parterre tutti si alzarono, si mischiarono e cominciarono a
muoversi avanti e indietro.

      Boris venne nel palco dei Rostov, accettò le felicitazioni con molta semplicità e,
sollevando le sopracciglia, con un sorriso distratto trasmise a Nataša e a Sonja la preghiera
della sua fidanzata di voler presenziare alle nozze; quindi uscì. Nataša chiacchierò con un
sorriso allegro e civettuolo e si felicitò con lui per il suo matrimonio, sebbene fosse la
stessa persona di cui un tempo era stata innamorata. Nello stato di ebbrezza in cui si
trovava tutto le sembrava semplice e naturale.

      Hélène era seduta vicino a lei e sorrideva a tutti nello stesso modo. Sorrise nello
stesso modo anche Nataša a Boris.

      Il palco di Hélène si era riempito e, dalla parte del parterre, era attorniato dagli
uomini più importanti e intelligenti, i quali parevano fare a gara per mostrare a tutti che
erano suoi conoscenti.

                                                                                          674
www.writingshome.com
                               Lev Nicolaevic Tolstoj – Guerra e pace


       Durante tutto l'entr'acte Kuragin era rimasto in piedi insieme con Dolochov davanti
alla ribalta, guardando sempre il palco dei Rostov. Nataša sapeva che parlava di lei e
questo le dava piacere. Si voltò, perfino, in modo che si vedesse bene tutto il suo profilo
nella posizione che secondo lei era più favorevole. Prima che cominciasse il secondo atto,
nel parterre apparve la figura di Pierre, che i Rostov non avevano ancora visto dopo il loro
arrivo. Il suo volto era triste ed egli era ingrassato ancora da quando Nataša lo aveva visto
per l'ultima volta. Senza badare a nessuno, Pierre s'inoltrò verso le prime file. Anatol' gli si
avvicinò e prese a dirgli qualcosa, guardando e indicando il palco dei Rostov. Quando
ebbe vista Nataša, Pierre si rianimò e mosse rapidamente, passando attraverso le file,
verso il loro palco. Qui giunto, vi si appoggiò con i gomiti e parlò a lungo, sorridendo, con
Nataša. Durante la sua conversazione con Pierre, Nataša udì nel palco della contessa
Bezuchova una voce maschile, e chissà come, riconobbe Kuragin. Si volse e incontrò i suoi
occhi. Quasi sorridendo, egli la guardava dritto negli occhi con uno sguardo di così tenera
ammirazione, che pareva strano essergli così vicino, guardarlo così, essere così sicura di
piacergli senza tuttavia conoscerlo di persona.

       Al secondo atto sulla scena si vedevano dei monumenti antichi, mentre un buco nel
telone raffigurava la luna; le luci sulla ribalta erano state velate per mezzo di paralumi.
Trombe e contrabbassi presero a suonare in tonalità basse, e da entrambi i lati della scena
uscirono innumerevoli persone avvolte in mantelli neri. Queste persone cominciarono ad
agitare le braccia, e in mano reggevano qualcosa che sembrava un pugnale; poi accorse
altra gente, e trascinarono via la fanciulla che prima era vestita di bianco e ora invece
aveva un abito azzurro. Ma non la trascinarono via subito: prima cantarono a lungo
insieme a lei e soltanto dopo la trascinarono via, e dietro le quinte batterono tre volte
contro qualcosa di metallico; poi tutti caddero in ginocchio e intonarono una preghiera.
Queste azioni furono ripetutamente interrotte dalle grida d'entusiasmo degli spettatori.

       Durante tutto questo, ogni volta che Nataša sbirciava verso il parterre, vedeva
Anatol' Kuragin che teneva un braccio posato sulla spalliera della poltrona e la fissava.
Constatare che Anatol' era così attratto dalla sua persona le faceva piacere, e non le
passava per la mente che in questo ci fosse alcunché di sconveniente.

       Quando il secondo atto fu terminato, Hélène si alzò, si volse verso il palco dei
Rostov (il suo seno era molto scoperto), chiamò a sé col ditino inguantato il vecchio conte
e, senza lasciarsi udire dalle persone che erano entrate nel suo palco, cominciò a parlare
con lui, accompagnando le parole con un sorriso affabile. «Vi prego, presentatemi le vostre
deliziose figliole,» disse. «Tutta la città ne parla e io non le conosco ancora.»


                                                                                            675
www.writingshome.com
                               Lev Nicolaevic Tolstoj – Guerra e pace


       Nataša si alzò e fece un inchino alla splendida contessa Bezuchova. Nataša era così
lusingata dall'elogio di quella donna così bella e così brillante, che arrossì per la
compiacenza.

       «Voglio farmi moscovita anch'io,» disse Hélène. «Non vi vergognate a seppellire in
campagna delle perle simili?»

       La contessa Bezuchova godeva a buon diritto la reputazione di donna affascinante.
Riusciva a dire ciò che non pensava, e soprattutto ad adulare con assoluta semplicità e
completa naturalezza.

       «No, caro conte, voi dovete permettermi di occuparmi delle vostre figliole.
Purtroppo sono qui per poco tempo, e anche voi del resto. Cercherò di farle divertire.
Anche a Pietroburgo avevo udito parlare molto di voi e avrei voluto conoscervi,» aggiunse
poi, rivolgendosi a Nataša con quel suo sorriso bello e monotono. «Ho udito parlare di voi
anche da Boris Drubeckoj. Sapete che si sposa? E mi ha parlato di voi anche un amico di
mio marito, il principe Andrej Bolkonskij,» continuò, pronunciando quelle parole nel tono
di chi conosceva i rapporti di Nataša con Andrej.

       Poi manifestò il desiderio di conoscere meglio le signorine, e chiese che a una delle
ragazze fosse permesso di assistere al resto dello spettacolo dal suo palco, e Nataša passò
dalla sua parte.

       Al terzo atto sulla scena apparve la sala di un palazzo nella quale erano accese
molte candele. Alle pareti erano appesi quadri che raffiguravano cavalieri dalla lunga
barba. Nel mezzo stavano in piedi due personaggi che sembravano un re e una regina. Il
re agitò la mano destra e, palesemente intimidito, cantò qualcosa molto male, poi sedette
su un trono color lampone. La ragazza che prima era stata vestita di bianco, poi di celeste,
adesso indossava solo una lunga camicia, aveva i capelli sciolti e stava in piedi presso il
trono. Ella cantò con accento di dolore, rivolgendosi alla regina, ma il re fece un gesto
severo con la mano e poi, dai due lati della scena, uscirono uomini e donne con le gambe
nude e si misero a ballare tutti insieme. Poi i violini presero a suonare una musica sottile e
briosa; una delle ragazze con le grasse gambe nude e braccia lunghe e magre, si staccò
dagli altri, andò dietro le quinte, si accomodò il corsetto, si portò poi in mezzo alla scena e
cominciò a saltellare e a battere veloce un piede contro l'altro. Tutti nel parterre batterono le
mani e gridarono: «Bravi!» Poi uno degli uomini si mise in un angolo. L'orchestra
cominciò a suonare più forte con i cembali e con le trombe e l'uomo dalle gambe nude si
mise a spiccare salti altissimi e agili piroette. (Quest'uomo era il ballerino Duport che
riceveva un compenso di sessantamila rubli all'anno per esercitare quest'arte.) Tutti, nel

                                                                                             676
www.writingshome.com
                              Lev Nicolaevic Tolstoj – Guerra e pace


parterre, nei palchi e nel loggione cominciarono ad applaudire e lanciare grida tonanti di
ovazione; l'uomo si fermò, e sorrise, inchinandosi da tutte le parti. Poi altri ancora
ballarono, con le gambe nude, poi di nuovo uno dei re si mise a cantare qualcosa con voce
tonante e tutti gli altri presero a loro volta a cantare. Ma ad un tratto sopraggiunse una
tempesta; nell'orchestra si udirono gamme cromatiche e accordi di settima minore e tutti
scapparono via trascinando di nuovo uno dei presenti dietro le quinte. A questo punto
calò il sipario. Fra gli spettatori si levò uno strepito terribile, e tutti con espressione
estasiata cominciarono a gridare:

      «Duport! Duport! Duport!»

      Ora a Nataša tutto questo non sembrava più strano. Si guardava intorno
compiaciuta, sorridendo con espressione gioiosa.

      «N'est ce pas qu'il est admirable, Duport?» disse Hélène rivolgendosi a lei.

      «Oh, oui,» rispose Nataša.



X



      Durante l'entr'acte nel palco di Hélène entrò un soffio di aria fredda; la porta si aprì
e, cercando di non urtare nessuno, entrò Anatol'.

      «Permettetemi di presentarvi mio fratello,» disse Hélène, correndo inquieta con gli
occhi da Nataša ad Anatol'.

      Nataša volse al di sopra della spalla nuda la sua graziosa testolina verso il bel
giovanotto e sorrise. Anatol', che da vicino non era meno bello che da lontano, sedette
accanto a lei e disse che da tempo desiderava avere questo piacere; fin dal ballo dai
Naryškin dove appunto aveva avuto la gioia (certo non dimenticata) di incontrarla. Con le
donne Kuragin si rivelava molto più intelligente e naturale che non in compagnia
maschile. Parlava in termini semplici e franchi e Nataša fu stranamente e gradevolmente
colpita dal fatto che non soltanto non c'era nulla di così terribile in quell'uomo che era
oggetto di tante chiacchiere, ma che, al contrario, aveva il sorriso più ingenuo, allegro e
benevolo che si potesse immaginare.

      Kuragin le domandò che impressione le avesse fatto lo spettacolo e le raccontò
come nell'ultima recita la Semënovna fosse caduta mentre recitava.
                                                                                          677
www.writingshome.com
                               Lev Nicolaevic Tolstoj – Guerra e pace


       «Sapete, contessa,» continuò, rivolgendosi a Nataša come se fosse stata una
conoscente di vecchia data, «noi stiamo organizzando un carosello in costume; dovreste
prendervi parte, sarà molto divertente. Tutti si riuniscono dagli Archarov. Vi prego,
venite!»

       Mentre diceva questo, non distoglieva i suoi occhi sorridenti dal viso, dal collo,
dalle spalle nude di Nataša. Nataša sentiva che lui l'ammirava sinceramente, e questo le
faceva piacere; ma per una ragione a lei ignota la presenza di quell'uomo le riusciva
innaturale e oppressiva. Quando non lo guardava, sentiva che lui le fissava le spalle e
allora, senza nemmeno volerlo, catturava il suo sguardo perché lui la guardasse piuttosto
negli occhi. Ma, guardandolo negli occhi, sentiva con spavento che fra lui e lei non c'era
affatto quella barriera di pudore che sempre aveva sentito fra sé e gli altri uomini. Senza
sapere come, cinque minuti più tardi si sentiva già terribilmente vicina a quell'uomo.
Quando si voltava, aveva paura che lui la prendesse alle spalle per il braccio nudo o la
baciasse sul collo. Parlavano delle cose più semplici, eppure lei sentiva che erano vicini
come mai lo era stata con nessun altro uomo. Si volse a guardare Hélène e suo padre come
per domandare che cosa significasse tutto ciò, ma Hélène era impegnata a discorrere con
un generale e non rispose al suo sguardo, mentre gli occhi di suo padre le dicevano solo
quello che sempre le dicevano: «Ti diverti? Bene, sono contento.»

       In uno di quei momenti di imbarazzato silenzio durante i quali Anatol' la guardava
tranquillo e ostinato coi suoi occhi un po' sporgenti, per rompere il silenzio Nataša gli
domandò se Mosca gli piacesse. Poi, profferita questa domanda, si fece tutta rossa. Aveva
la continua impressione di far qualcosa di sconveniente, parlando con lui. Anatol' sorrise,
come per incoraggiarla.

       «Da principio mi piaceva poco; infatti che cosa rende una città piacevole? Ce sont les
jolies femmes, non è vero? Adesso però mi piace molto,» continuò, guardandola in modo
significativo. «Verrete al carosello, contessina? Venite,» ripeté. Poi allungò la mano verso il
suo mazzo di fiori, e abbassando la voce, disse: «Vous serez la plus jolie. Venez, chère
comtesse, et comme gage donnez moi cette fleur.»

       Nataša non capì che cosa avesse detto, e non l'aveva capito nemmeno lui; ma intuì
che nelle parole incomprensibili di lui c'era un'intenzione sconveniente. Non sapeva che
cosa dire e si voltò dall'altra parte come se non avesse sentito quel che lui aveva detto. Poi,
non appena si fu voltato, pensò subito che lui era lì dietro, così vicino a lei.

       «Che cosa fa adesso? È confuso? È in collera? Devo rimediare?» domandava a se
stessa. Non poté trattenersi e si voltò. Lo guardò dritto negli occhi, e la sua vicinanza, la

                                                                                           678
www.writingshome.com
                              Lev Nicolaevic Tolstoj – Guerra e pace


sua sicurezza e la benevola affettuosità del suo sorriso la vinsero. Allora sorrise come lui,
guardandolo fisso negli occhi. E di nuovo sentì con terrore che fra lei e quell'uomo non
c'era alcuna barriera.

       Il sipario tornò a levarsi. Anatol' uscì dal palco tranquillo e contento. Nataša tornò
nel palco di suo padre ormai del tutto soggiogata dal mondo nel quale si trovava. Tutto ciò
che accadeva davanti a lei le sembrava ormai del tutto naturale, mentre i pensieri che fino
a poco prima l'assillavano, sul fidanzato, sulla principessina Mar'ja, sulla vita in
campagna, ora non la toccavano più: era come se tutto ciò avesse appartenuto a un lontano
passato.

       Nel quarto atto c'era un diavolo che cantava e agitava una mano, finché le tavole
non si aprirono sotto di lui ed egli precipitò in basso. Del quarto atto Nataša comprese
soltanto questo: qualcosa l'agitava e la tormentava e la causa di quest'agitazione era
Kuragin, che ella, senza volerlo, continuava a seguire con lo sguardo. Quando uscirono dal
teatro, Anatol' si avvicinò a loro, chiamò la loro carrozza e li aiutò a salire. Quando fece
salire Nataša, le strinse il braccio sopra il gomito. Nataša, emozionata e accesa in volto, si
volse indietro a guardarlo. Egli la guardava con gli occhi splendenti e con un tenero
sorriso.

       Soltanto quando fu tornata a casa Nataša riuscì a ripensare con lucidità a tutto ciò
che le era accaduto. A un tratto le venne alla mente il principe Andrej; allora si spaventò e
davanti a tutti, mentre sedevano alla tavola per prendere una tazza di tè dopo il teatro, si
lasciò sfuggire un'esclamazione ad alta voce. Si fece tutta rossa e di corsa scappò fuori
dalla stanza.

       «Dio mio! Sono perduta!» si disse. «Come ho potuto permettere di arrivare a questo
punto?» pensava. Rimase a lungo seduta, nascondendosi fra le mani la faccia coperta di
rossore e cercando di rendersi conto di ciò che le era successo; ma senza riuscire a capire
quello che le accadeva e nemmeno quello che sentiva. Tutto le sembrava oscuro, confuso e
terribile. Laggiù, in quell'immensa sala illuminata, dove Duport a suon di musica faceva
salti sulle tavole bagnate con le gambe nude e col giubbetto ricamato di lustrini, e quelle
fanciulle, e quei vecchi, ed Hélène così scollata col suo tranquillo e orgoglioso sorriso
gridavano entusiasticamente «bravo», laggiù, all'ombra di Hélène, tutto era semplice e
chiaro; ma adesso, sola, a tu per tu con se stessa, tutto era incomprensibile. «Che cos'è tutto
questo? Che cos'è questa paura che provavo per lui? Che cosa sono questi rimorsi di
coscienza che provo adesso?» pensava.



                                                                                           679
www.writingshome.com
                               Lev Nicolaevic Tolstoj – Guerra e pace


       Soltanto alla vecchia contessa e di notte, nel suo letto, Nataša sarebbe stata in grado
di raccontare tutto ciò che pensava. Sonja, così rigorosa nei suoi principi, non avrebbe
capito nulla o sarebbe inorridita della sua confessione, lei lo sapeva. Nataša si sforzava di
trovare una soluzione da sola, al cospetto di se stessa, a ciò che in quel momento la
tormentava.

       «Sono perduta per l'amore del principe Andrej, oppure no?» si domandava; poi, con
un sorrisetto rassicurante, si rispondeva: «Che stupida sono, perché mi pongo una
domanda simile? Che cosa mi è successo? Niente. Io non ho fatto niente, non ho provocato
questo in nessun modo. Nessuno lo saprà e io non lo vedrò mai più,» si diceva. «Dunque è
chiaro che non è successo niente, che non ho niente di cui pentirmi, che il principe Andrej
può amarmi anche così. Ma come, così? Ah, Dio, Dio mio! Perché lui non è qui!» Per un
attimo Nataša si calmava, poi di nuovo un certo istinto le diceva che, sebbene tutto questo
fosse vero e sebbene non fosse accaduto nulla, la purezza del suo amore per il principe
Andrej era ormai perduta. E di nuovo, ricostruendola nella sua immaginazione ella si
ripeteva tutta la sua conversazione con Kuragin e si immaginava la faccia, i gesti e il tenero
sorriso di quel bell'uomo audace nel momento in cui le aveva stretto il braccio.



XI



       Anatol' Kuragin viveva a Mosca, adesso, perché il padre lo aveva allontanato da
Pietroburgo, dove spendeva più di ventimila rubli all'anno e ne faceva altrettanti di debiti,
che poi i creditori esigevano dal principe Vasilj.

       Il padre aveva dichiarato al figlio che per l'ultima volta avrebbe pagato la metà dei
suoi debiti, ma soltanto a patto che andasse a Mosca come aiutante di campo del
comandante supremo, posto che egli aveva ottenuto per lui, e laggiù finalmente cercasse
di trovarsi un buon partito. Gli fece i nomi della principessina Mar'ja e di Julie Karagina.

       Anatol' aveva accettato ed era partito per Mosca, dove si era fermato in casa di
Pierre. In un primo momento Pierre non lo aveva accolto di buon grado, ma poi si era
assuefatto alla sua presenza; a volte partecipava alle sue baldorie e gli dava del denaro in
prestito.

       Come Šinšin aveva giustamente detto di lui, da quando era arrivato a Mosca
Anatol' aveva fatto perder la testa a tutte le ragazze, e soprattutto per il fatto che le
trascurava e non dissimulava la sua preferenza per le zingare e le attrici francesi, con la
                                                                                           680
www.writingshome.com
                                Lev Nicolaevic Tolstoj – Guerra e pace


più importante delle quali, mademoiselle Georges, si diceva che fosse in rapporti intimi.
Non mancava mai alle serate di bagordi da Danilov e dagli altri buontemponi di Mosca,
beveva per intere notti di seguito, superando tutti in questo campo, e frequentava tutte le
serate e i balli dell'alta società. Si raccontava di vari suoi intrighi con le signore di Mosca e
ai balli non lesinava la sua corte a molte di loro. Ma non si avvicinava alle ragazze,
soprattutto le ricche ereditiere, che per la maggior parte erano brutte, e questo anche per il
fatto che egli - cosa che nessuno sapeva, ad eccezione dei suoi più intimi amici - era già
sposato. Due anni prima, mentre il suo reggimento era di stanza in Polonia, un possidente
polacco tutt'altro che danaroso lo aveva costretto a sposare sua figlia.

       Anatol' tuttavia non aveva tardato a piantare in asso la moglie, e in cambio dei soldi
che si era impegnato a mandare al suocero, si era riservato il privilegio di passare per
scapolo.

       Anatol' era molto soddisfatto della sua situazione, di se stesso e degli altri.
Istintivamente, era convinto con tutto il suo essere di non poter vivere altrimenti da come
viveva e di non aver mai fatto nulla di male in vita sua. Non riusciva a concepire che le sue
azioni potessero ripercuotersi sugli altri, e nemmeno che dalle sue azioni potesse derivare
alcunché. Era persuaso che, come un'anitra è fatta per vivere nell'acqua, così lui era creato
da Dio per vivere con trentamila rubli all'anno e primeggiare in società. Credeva così
fermamente in tutto ciò, che anche gli altri finivano per convincersene e non gli rifiutavano
né la posizione di primo piano in società, né i denari che egli si faceva prestare dall'uno e
dall'altro senza mai restituirli.

       Anatol' non era un giocatore o almeno non si preoccupava mai di vincere. Non era
vanitoso. Non gli importava affatto di ciò che pensavano di lui, e ancor meno poteva
essere accusato di ambizione. Più volte aveva deluso e irritato suo padre, perché rovinava
la carriera e se la rideva di tutti gli onori. Non era avaro e non diceva mai di no a chi gli
chiedeva qualcosa. L'unica sua passione erano i divertimenti e le donne, e poiché, secondo
il suo modo di vedere, non c'era nulla di male a coltivare queste inclinazioni, ed egli non
concepiva nemmeno che il soddisfacimento di tali piaceri potesse dar luogo a conseguenze
per le altre persone, in cuor suo si considerava un uomo irreprensibile, disprezzava
sinceramente i mascalzoni e i malvagi e andava a testa alta, con la coscienza del tutto
tranquilla.

       I libertini, queste Maddalene di sesso maschile, hanno un segreto senso della
propria innocenza, né più né meno come le Maddalene femminili, e basato sulla medesima
speranza di perdono: «Tutto le sarà perdonato, perché ha molto amato; e a lui tutto sarà
perdonato, perché si è molto divertito.»
                                                                                             681
www.writingshome.com
                                 Lev Nicolaevic Tolstoj – Guerra e pace


        Dolochov, che in quell'anno era ricomparso a Mosca dopo il suo esilio e le sue
avventure persiane, e conduceva una vita dispendiosa, dedita al gioco e alla crapula, si era
riavvicinato ad Anatol' suo vecchio compagno di Pietroburgo, si valeva di lui per i suoi
fini.

        Anatol' era sinceramente affezionato a Dolochov per la sua intelligenza e per la sua
temerarietà; dal canto suo Dolochov, al quale erano utili il nome, la posizione sociale e le
relazioni di Anatol' Kuragin per attrarre nella sua compagnia di gioco i giovani più ricchi,
si serviva di lui e si divertiva alle sue spalle senza che lui se ne avvedesse. Oltre a queste
ragioni, per le quali Anatol' gli era necessario, il fatto stesso di imperare sulla volontà di
un altro era per Dolochov un piacere, un'abitudine e un bisogno.

        Nataša aveva prodotto una forte impressione su Anatol'. A cena, dopo la serata
all'opera, egli davanti a Dolochov passò in rassegna da conoscitore esperto le qualità delle
braccia, delle spalle, delle gambe e dei capelli di Nataša e annunciò la sua decisione di
farle la corte. Che cosa potesse seguire da quel corteggiamento Anatol' non lo poteva
concepire e non lo sapeva, come del resto non sapeva mai che cosa sarebbe seguito a
qualunque sua azione.

        «È bella, sì; ma non è per noi,» gli disse Dolochov.

        «Dirò a mia sorella di invitarla a cena,» disse Anatol'. «Cosa ne dici?»

        «Aspetta quando avrà preso marito...»

        «Tu lo sai,» disse Anatol', «j'adore les petites filles: perdono subito la testa.»

        «Ci sei già cascato una volta con una petite fille,» disse Dolochov, che sapeva del
matrimonio di Anatol'. «Sta' attento a quel che fai.»

        «Be', due volte non può capitarmi!» rispose Anatol', sorridendo bonariamente.



XII



        Il giorno dopo la serata all'opera, i Rostov non si recarono in nessun posto e
nessuno andò da loro. Mar'ja Dmitrievna di nascosto a Nataša parlò con suo padre di
qualcosa. Nataša intuì che il discorso verteva sul vecchio principe e che i due cercavano di
escogitare qualcosa, e questo, oltre a preoccuparla, la offendeva.

                                                                                             682
www.writingshome.com
                                 Lev Nicolaevic Tolstoj – Guerra e pace


       Aspettava da un momento all'altro il principe Andrej e quel giorno mandò due
volte il portiere in via Vzdviženka per informarsi se fosse arrivato. No, non era arrivato.
Adesso per lei tutto era più difficile e pesante che durante i primi giorni del suo soggiorno
a Mosca. Alla sua impazienza e alla sua tristezza causata da lui si aggiungevano adesso lo
spiacevole ricordo dell'incontro con la principessina Mar'ja e col vecchio principe e un
senso di timore e d'inquietudine del quale non riusciva a ravvisare la causa. Perdurava in
lei l'impressione che il principe Andrej non sarebbe mai arrivato, oppure che le sarebbe
accaduto qualcosa prima che lui arrivasse. Non riusciva più a pensare a lui da sola a sola,
tranquillamente, come le accadeva prima. Non appena cominciava a pensarci, al ricordo di
Andrej si associava quello del vecchio principe, della principessina Mar'ja, e anche della
serata all'opera e di Kuragin.

       Di nuovo si chiedeva se non fosse colpevole, se non avesse già violato il suo vincolo
di fedeltà al principe Andrej, e di nuovo si sorprendeva a ricordare fin nei minimi
particolari ogni parola, ogni gesto, ogni sfumatura del gioco di espressioni della faccia di
quell'uomo che aveva saputo far nascere in lei un sentimento che non capiva e del quale
aveva paura. Agli occhi dei familiari Nataša sembrava più animata del solito, ma era ben
lontana dal sentirsi tranquilla e felice come un tempo.

       La domenica mattina Mar'ja Dmitrievna invitò i suoi ospiti alla messa nella sua
chiesa parrocchiale dell'Assunzione, nei Mogil'cy.

       «Non mi piacciono quelle chiese di moda,» disse, evidentemente compiacendosi del
suo libero modo di pensare. «Dio è sempre lo stesso dappertutto. Abbiamo un prete
bravissimo, celebra molto bene, in modo irreprensibile, e così pure il diacono. Viene forse
qualche maggior pensiero di santità da quei concerti che si tengono in cantoria? Non mi
piacciono, sono fisime da sdolcinati.»

       Mar'ja Dmitrievna amava le domeniche e sapeva festeggiarle. Il sabato la sua casa
veniva sempre lavata e ripulita; la servitù e lei stessa non lavoravano; tutti erano
agghindati a festa e tutti andavano a messa. Alla tavola dei padroni venivano aggiunte
speciali portate e ai domestici venivano elargite vodka, oca arrosto oppure porchetta. Ma
in tutta la casa, ciò che più di ogni altra cosa contrassegnava la festività era la larga faccia
di Mar'ja Dmitrievna, che quel giorno assumeva un'espressione immutabile e solenne.

       Quando dopo la messa ebbero bevuto il caffè, nel salone ove erano state tolte le
fodere dai mobili, fu annunciato a Mar'ja Dmitrievna che la carrozza era pronta. Ella,
avvolta nello scialle di gala che usava per recarsi in visita, si alzò con aria severa e


                                                                                            683
www.writingshome.com
                               Lev Nicolaevic Tolstoj – Guerra e pace


annunciò che sarebbe andata dal principe Nikolaj Andreeviè Bolkonskij per avere con lui
una spiegazione a proposito di Nataša.

       Quando Mar'ja Dmitrievna era già uscita, dalle Rostov venne una sarta mandata da
M.me Chalmé; e Nataša, dopo aver chiuso la porta della stanza adiacente al salone, molto
contenta di quella distrazione si accinse a provare i nuovi vestiti. Mentre, dopo aver
indossato un corsage che era solo imbastito e senza maniche, piegava la testa per vedere
nello specchio come le ricadesse dietro, udì nel salotto il suono della voce animata di suo
padre, e quello di un'altra voce, femminile, che la fece arrossire. Era la voce di Hélène.
Nataša non fece in tempo a togliersi il corsage, che la porta si aprì e nella stanza entrò la
contessa Bezuchova, raggiante di un sorriso benevolo e affettuoso. Indossava un abito di
velluto viola scuro con un alto collo.

       «Ah, ma délicieuse,» disse a Nataša che si era fatta rossa. «Charmante! No, mio caro
conte, questa è una cosa inverosimile,» disse a Il'ja Andreiè che era entrato subito dopo di
lei. «Come si fa a vivere a Mosca e a non andare in nessun posto? No, io non vi lascio in
pace! Questa sera in casa mia M.lle Georges dà un saggio di declamazione. Avrò qualche
ospite, e se voi non mi porterete anche le vostre vezzose figliole, che sono molto meglio di
M.lle Georges, non vorrò più rivedervi. Mio marito non c'è, è andato a Tver', altrimenti
avrei mandato lui a prendervi. Venite assolutamente, dopo le otto. Vi aspetto senza fallo.»

       Fece un cenno col capo alla sarta, che conosceva e che le aveva fatto un'ossequiosa
riverenza, poi sedette su una poltrona accanto allo specchio, lasciando pittorescamente
ricadere le pieghe del suo abito di velluto. Non smetteva di chiacchierare in tono amabile e
gaio, continuando a mostrarsi ammirata della bellezza di Nataša. Esaminò i suoi vestiti e li
approvò; esaltò anche la bellezza del suo nuovo vestito en gaze métallique, che si era fatta
mandare da Parigi, e consigliò a Nataša di farsene fare uno eguale.

       «Del resto, a voi sta bene tutto, mia cara,» aggiunse.

       Sul viso di Nataša non cessava di aleggiare un sorriso di compiacimento. Sotto le
lodi di quella cara contessa Bezuchova, che prima le sembrava una signora così
inaccessibile e importante e adesso si mostrava così affabile con lei, Nataša si sentiva felice
e come rifiorita. Era diventata allegra e si sentì quasi entusiasta di quella donna così bella e
così cordiale. Da parte sua, Hélène provava un sincero moto di ammirazione per Nataša e
desiderava vederla contenta. Era stato Anatol' a chiederle di farlo incontrare con Nataša, e
appunto per questo lei era venuta dai Rostov. L'idea di combinare l'incontro fra Nataša e
suo fratello la divertiva.


                                                                                            684
www.writingshome.com
                                Lev Nicolaevic Tolstoj – Guerra e pace


       Sebbene prima provasse una certa animosità per Nataša, che a Pietroburgo le aveva
portato via Boris, ora se n'era scordata e, a modo suo, desiderava con tutto il cuore il suo
bene. Quando si congedò dai Rostov chiamò in disparte la sua protégée.

       «Ieri mio fratello ha pranzato da me. Ah, quanto abbiamo riso! Non ha mangiato
nulla, non faceva che sospirare per voi, mia deliziosa. Il est fou, mais fou amoureux de vous,
ma chère.»

       Nell'udire queste parole, Nataša si fece di porpora.

       «Come si fa rossa, come si fa rossa, ma délicieuse!» esclamò Hélène. «Venite, dovete
assolutamente venire. Si vous aimez quelq'un, ma délicieuse, ce n'est pas une raison pour se
cloîtrer. Si même vous êtes promise, je suis sûre que votre promis aurait désiré que vous alliez dans
le monde en son absence plutôt que de dépérir d'ennui.»

       «Dunque lei sa che io sono fidanzata; dunque lei e suo marito, Pierre, quell'uomo
così giusto,» pensava Nataša, «hanno commentato il fatto e ne hanno riso. Dunque, è una
cosa che non ha importanza.» E di nuovo, sotto l'influsso di Hélène, ciò che prima le
appariva terribile, adesso le parve del tutto semplice e naturale. «E poi lei è una così grande
dame, è così cara! E si vede che mi vuol bene,» pensava Nataša. «E perché non dovrei
divertirmi?» pensava ancora, guardando con occhi stupiti e spalancati Hélène.

       Per il pranzo tornò Mar'ja Dmitrievna; appariva cupa, taciturna, essendo
palesemente reduce da una sconfitta col vecchio principe Bolkonskij. Era ancora troppo
sconvolta dallo scontro avuto per raccontare con calma come fossero andate le cose. A una
domanda del conte rispose che tutto era andato bene e che gli avrebbe raccontato tutto
l'indomani. Poi, quando seppe della visita della contessa Bezuchova e dell'invito, Mar'ja
Dmitrievna disse:

       «Frequentare la Bezuchova non mi piace, e francamente lo sconsiglio; d'altra parte,
se ormai glielo hai promesso, vacci; servirà a distrarti,» soggiunse, rivolgendosi a Nataša.



XIII



       Il conte Il'ja Andreiè condusse le ragazze dalla contessa Bezuchova. Alla serata
parteciparono parecchie persone, ma tutte, o quasi, erano sconosciute a Nataša. Il conte
Il'ja Andreiè notò con disappunto che la compagnia era composta in prevalenza da uomini

                                                                                                 685
www.writingshome.com
                                   Lev Nicolaevic Tolstoj – Guerra e pace


e da signore noti per la libertà del loro comportamento. M.lle Georges, circondata da
giovanotti, era in un angolo del salotto. C'erano anche alcuni francesi e fra questi Métivier,
che da quando Hélène era arrivata era di casa dai Bezuchov. Il conte Il'ja Andreiè decise di
rinunciare a giocare a carte, per non allontanarsi dalle figlie, e che se ne sarebbero andati
non appena fosse terminata la rappresentazione della Georges.

          Anatol' aspettava sulla soglia l'arrivo dei Rostov. Dopo aver salutato il conte, si
avvicinò senza indugio a Nataša e prese a seguirla. Non appena Nataša lo vide, si sentì
presa, come già a teatro, da un senso di vanitosa compiacenza per il fatto stesso di
piacergli e dalla paura che già aveva provato per la mancanza di un ostacolo morale che si
frapponesse fra loro due.

          Hélène accolse con gioia Nataša e ad alta voce manifestò il suo entusiasmo per la
sua bellezza e la sua toilette. Dopo il loro arrivo, M.lle Georges uscì dalla stanza per
andare a vestirsi. Anatol' accostò una sedia a Nataša con l'intenzione di sedervisi, ma il
conte, che non perdeva di vista sua figlia, prese posto accanto a lei. Anatol' si sedette
dietro.

          M.lle Georges, con le braccia nude piene di fossette e con uno scialle rosso, uscì in
mezzo allo spazio lasciato libero per lei fra le seggiole, e si fermò in una posa studiata. Si
udì un bisbiglio di ammirazione.

          Ella guardò il pubblico con aria compunta e malinconica, e cominciò a recitare in
francese certi versi in cui si parlava del colpevole amore di una madre per il proprio figlio.
A tratti alzava la voce, a tratti bisbigliava appena sollevando alteramente il capo; a tratti si
fermava, stralunava gli occhi, la voce rantolante.

          «Adorable, divin, délicieux!» si sentiva dire da tutte le parti.

          Nataša guardava M.lle Georges, ma non udiva, non vedeva e non capiva nulla di
ciò che stava accadendo di fronte a lei; si sentiva di nuovo immersa senza rimedio in quel
mondo strano e insensato così lontano dal suo mondo di prima; in quel mondo nel quale
non era chiaro cosa fosse bene e cosa fosse male, cosa fosse ragionevole e cosa fosse
insensato. Dietro di lei sedeva Anatol' ed ella, percependo la sua vicinanza, attendeva
timorosa che accadesse qualcosa.

          Dopo il primo monologo tutta la compagnia si alzò e circondò entusiasta M.lle
Georges.

          «Com'è bella!» disse Nataša al padre che si era alzato insieme agli altri e si faceva
largo fra la folla verso l'attrice.
                                                                                            686
www.writingshome.com
                                 Lev Nicolaevic Tolstoj – Guerra e pace


       «Guardando voi non posso pensare altrettanto,» disse Anatol' seguendo Nataša. Lo
disse in un momento in cui lei sola poteva sentirlo. «Siete incantevole... dal momento che
vi ho visto non ho cessato...»

       «Suvvia, Nataša, andiamo,» disse il conte ritornando verso la figlia.

       «Com'è bella!»

       Nataša si avvicinò al padre senza dir nulla e lo guardò con occhi interrogativi e
stupiti.

       Dopo alcuni saggi di declamazione, M.lle Georges se ne andò ed Hélène fece
passare i suoi ospiti nel salone.

       Il conte avrebbe voluto andarsene, ma Hélène lo supplicò di non rovinare il suo
ballo improvvisato. I Rostov rimasero. Anatol' invitò Nataša a un valzer e, ballando,
mentre la stringeva alla vita, le disse che era ravissante e che lui l'amava. Durante
un'écossaise, che ella ballò di nuovo insieme con lui, quando rimasero soli Anatol' non le
disse nulla, accontentandosi di guardarla. Nataša si domandava dubbiosa se non avesse
sognato ciò che lui le aveva detto durante il valzer. Alla fine della prima figura egli le
strinse di nuovo la mano. Nataša levò su di lui gli occhi spaventati, ma nello sguardo
tenero e nel sorriso di Anatol' c'era un espressione così dolce e al tempo stesso
presuntuosa che, guardandolo, lei non riusciva a dire ciò che voleva, e chinò lo sguardo.

       «Non ditemi queste cose; io sono fidanzata e amo un altro,» mormorò in fretta. Poi
lo guardò: Anatol' non era turbato, né addolorato da ciò che lei aveva detto.

       «Non parlatemi di questo. Che importanza ha per me?» disse. «Io dico che sono
pazzamente, pazzamente innamorato di voi. È forse colpa mia se voi siete affascinante?...
Tocca a noi cominciare...»

       Eccitata e inquieta, Nataša si guardò attorno con gli occhi spalancati e spaventati e
sembrava più allegra del solito. Non capiva quasi nulla di ciò che stava accadendo, quella
sera. Ballarono l'écossaise, il grossvater, suo padre la incoraggiò ad andare, e lei lo pregò di
restare. Dovunque si trovasse, con chiunque parlasse, sentiva posato su di sé lo sguardo di
Anatol'. Poi si ricordò di aver chiesto il permesso al padre di andare alla toilette per
accomodarsi l'abito; che Hélène era uscita dietro di lei, le aveva parlato ridendo dell'amore
di suo fratello e che, in una piccola stanza con dei divani, aveva incontrato nuovamente
Anatol', mentre Hélène era scomparsa chissà dove, che erano rimasti soli e Anatol', presale
la mano, le aveva detto con voce colma di tenerezza:

                                                                                            687
www.writingshome.com
                                Lev Nicolaevic Tolstoj – Guerra e pace


        «Io non posso venire da voi, ma è mai possibile che non vi debba più rivedere? Io vi
amo pazzamente. Mai, mai più? Com'è possibile?...» E, sbarrandole la strada, aveva
accostato il proprio viso al suo.

        I grandi occhi scintillanti di Anatol' erano così vicini ai suoi, che Nataša non vedeva
nulla all'infuori di quegli occhi.

        «Nathalie?» bisbigliò in tono interrogativo la voce virile di lui, e qualcuno le strinse
le mani sino a farle male. «Nathalie?»

        «Non capisco, non ho nulla da dire,» diceva lo sguardo di Nataša.

        Due labbra ardenti premettero le sue labbra, e nello stesso istante lei si sentì di
nuovo libera mentre nella stanza tornavano a frusciare i passi e l'abito di Hélène. Nataša si
volse verso Hélène; poi, rossa e tremante, gettò un'occhiata spaventata e interrogativa
verso di lui e mosse verso la porta.

        «Un mot, un seul, au nom de Dieu,» disse Anatol'.

        Nataša si fermò. Aveva tanto bisogno che lui dicesse quella parola capace di
spiegarle che cos'era accaduto, e alla quale lei avrebbe risposto.

        «Nathalie, un mot, un seul,» continuava a ripetere Anatol', non sapendo
evidentemente che altro dire, e continuò a ripetere quelle parole fin quando Hélène non si
fu avvicinata a loro.

        Hélène tornò in salotto insieme con Nataša. I Rostov se ne andarono prima della
cena.

        Tornata a casa, Nataša non poté dormire per tutta la notte; la tormentava
quell'insolubile interrogativo: chi amava, lei? Anatol' o il principe Andrej? Amava il
principe Andrej, si ricordava chiaramente con quanta forza lo amasse; ma amava anche
Anatol', di questo era sicura. «Altrimenti tutto questo come sarebbe potuto accadere?»
pensava. «Se dopo questo, salutandolo, ho potuto rispondere con un sorriso al suo sorriso,
se ho potuto arrivare a questo, vuol dire che l'ho amato fin dal primo momento. Vuol dire
che lui è buono, è nobile, è bello, e non si poteva non amarlo. Che cosa posso fare se amo
lui e amo anche un altro?» diceva a se stessa, senza trovare una risposta a quelle terribili
domande.



XIV
                                                                                            688
www.writingshome.com
                                 Lev Nicolaevic Tolstoj – Guerra e pace




       Venne il mattino con tutte le sue faccende e il suo tramestio. Tutti si alzarono, si
misero in moto, presero a parlare; di nuovo vennero le sarte, di nuovo Mar'ja Dmitrievna
uscì dalla stanza, di nuovo furono chiamati per il tè. Nataša lanciava a tutti sguardi
inquieti, con gli occhi spalancati, come se volesse cogliere ogni sguardo diretto verso di sé
e cercava di sembrare quella che era sempre.

       Dopo colazione Mar'ja Dmitrievna (era il momento in cui appariva meglio disposta)
sedette in poltrona e chiamò Nataša e il vecchio conte.

       «Ebbene, cari amici: ho riflettuto sulla faccenda ed eccovi il mio consiglio,» disse, a
mo' di esordio. «Ieri, come sapete, sono stata dal principe Nikolaj Andreviè; già, ho parlato
con lui... Gli è saltato in mente di mettersi a gridare. Ma con me, gridando, nessuno la
spunta! Gliele ho cantate in musica!»

       «Ebbene, e lui?» domandò il conte.

       «Lui che cosa? È uno stravagante... non vuole sentir ragioni; e poi, a che scopo
parlarne? Abbiamo già fatto soffrire abbastanza questa povera figliola,» disse Mar'ja
Dmitrievna. «Il mio consiglio è questo: di sbrigare i vostri affari, tornare a casa, a
Otradnoe... e là aspettare...»

       «Ah, no!» esclamò Nataša.

       «Sì, invece,» insistette Mar'ja Dmitrievna. «Bisogna partire e aspettare là. Se adesso
arrivasse il tuo fidanzato, non si eviterebbe certo una lite; mentre invece sarà lui a parlare
di tutto col vecchio da solo a solo e poi verrà da voi.»

       Il'ja Andreiè approvò questa proposta, comprendendone subito tutta la
ragionevolezza. Se il vecchio si fosse raddolcito, dopo qualche tempo sarebbe stato più
facile recarsi da lui, a Mosca o a Lysye Gory; in caso contrario, sposarsi contro il suo volere
sarebbe stato possibile soltanto a Otradnoe.

       «È la pura verità,» disse. «Rimpiango solo di essere andato a casa sua e di aver
portato anche lei,» disse Il'ja Andrejè.

       «No, a che scopo recriminare? Dal momento che eravate qui, non si poteva certo
evitare di andare ad ossequiarlo. Be', se lui non vuole, affari suoi,» disse Mar'ja Dmitrievna
cercando qualcosa nel ridicule. «E poi anche il corredo è pronto, che altro volete aspettare?
Ciò che non è pronto penserò io a mandarvelo. Per quanto mi dispiaccia, è meglio che ve

                                                                                           689
www.writingshome.com
                                Lev Nicolaevic Tolstoj – Guerra e pace


ne andiate con Dio.» Mar'ja Dmitrievna trovò nel ridicule ciò che vi cercava e lo diede a
Nataša. Era una lettera da parte della principessina Mar'ja. «Scrive a te,» disse. «Come si
tormenta, poverina! Teme che tu sia convinta che lei non ti vuol bene.»

       «Infatti, non mi vuol bene,» disse Nataša.

       «Non dire sciocchezze,» gridò Mar'ja Dmitrievna.

       «Non crederò a nessuno: io lo so che non mi vuol bene,» rispose con ardire Nataša
prendendo la lettera, e sul suo volto si dipinse una risolutezza asciutta e cattiva che
indusse Mar'ja Dmitrievna a guardarla con più attenzione e ad aggrottare le sopracciglia.

       «Tu, cara mia, non devi rispondere in questo modo,» disse. «Quello che ti dico è la
verità. Scrivi la risposta.»

       Nataša non rispose e si ritirò in camera sua a leggere la lettera della principessina
Mar'ja.

       La principessina Mar'ja scriveva di essere molto addolorata per il malinteso
sopravvenuto fra loro. Qualunque fossero i sentimenti di suo padre, scriveva, pregava
Nataša di credere che lei non poteva non amarla, come colei che era stata prescelta da suo
fratello, per la felicità del quale ella era pronta a sacrificare ogni cosa.

       «Del resto,» scriveva, «non crediate che mio padre sia maldisposto nei vostri
confronti. È un uomo vecchio, malato, al quale bisogna perdonare; ma in realtà è buono,
generoso e non potrà che voler bene a colei che farà la felicità di suo figlio.»

       La principessina Mar'ja pregava inoltre Nataša di stabilire il giorno in cui avrebbero
potuto rivedersi.

       Dopo aver letto quella lettera, Nataša sedette alla scrivania per scrivere la risposta.

       «Chère princesse,» scrisse con mano rapida e meccanica. Poi si fermò. Che cos'altro
poteva scrivere dopo tutto quello che era accaduto il giorno prima? «Sì, sì, tutto questo è
stato, ma ora tutto è diverso ormai,» pensava, seduta davanti alla lettera incominciata.
«Devo respingerlo? Possibile che debba fare una cosa simile? È spaventoso!...»

       E per non indulgere a questi terribili pensieri, Nataša andò da Sonja e prese a
esaminare con lei certi disegni per ricami.

       Dopo pranzo Nataša tornò in camera sua e riprese in mano la lettera della
principessina Mar'ja.

                                                                                            690
www.writingshome.com
                               Lev Nicolaevic Tolstoj – Guerra e pace


      «Possibile che tutto questo sia già finito?» pensava. «Possibile che tutto questo sia
accaduto in così breve termine e abbia distrutto tutto ciò che esisteva prima?» Ricordava
con la stessa intensità di un tempo l'amore per il principe Andrej, e nello stesso tempo
sentiva di amare Anatol' Kuragin. Si immaginava vivamente di esser già la moglie del
principe Andrej; si immaginava il quadro di felicità insieme con lui, già tante volte
ripetuto nella sua immaginazione, e nello stesso tempo, accendendosi d'eccitazione,
evocava tutti i particolari del suo incontro del giorno prima con Anatol'.

      «Perché tutto questo non può accadere insieme?» pensava a volte, in preda a un
totale smarrimento. «Soltanto così sarei del tutto felice, mentre adesso sono costretta a
scegliere, e so che senza uno dei due io non posso essere felice,» pensava. «Dire tutto
quello che è successo al principe Andrej è impossibile. Ma anche nasconderglielo è
impossibile. Con quest'altro nulla è sciupato; ma come potrei separarmi per sempre da
questa felicità, dall'amore per il principe Andrej di cui sono vissuta così a lungo?»

      «Signorina,» disse in un bisbiglio, con fare misterioso, una cameriera che era entrata
nella stanza. «Una persona mi ha detto di consegnarvi questo.» La ragazza porse una
lettera. «Ma, per amor di Dio...» disse ancora la ragazza, mentre Nataša, senza riflettere,
lacerava la busta con un gesto meccanico e stava già leggendo la lettera d'amore di Anatol'.
Non ne capiva una parola; capiva soltanto che quella lettera veniva da lui, dall'uomo che
amava. «Sì, lei lo amava, altrimenti come sarebbe potuto succedere quello che era
successo? Avrebbe potuto trovarsi fra le mani una lettera d'amore di lui?»

      Nataša reggeva con mani tremanti quella appassionata lettera d'amore scritta da
Dolochov per conto di Anatol', e, leggendola, ritrovava gli echi di ciò che, almeno così le
sembrava, provava anche lei.

      «Da ieri sera la mia sorte è segnata: essere amato da voi oppure morire. Non ho via
d'uscita,» cominciava la lettera. Poi continuava dicendo di sapere come i suoi genitori non
l'avrebbero mai concessa a lui, Anatol'; che le ragioni erano segrete e lui avrebbe potuto
rivelarle soltanto a lei, ma che, se lei lo amava, sarebbe bastato che lei dicesse una parola:
«sì» e nessuna forza umana avrebbe potuto ostacolare la loro felicità. Lui l'avrebbe rapita e
portata con sé in capo al mondo.

      «Sì, sì, io lo amo!» pensava Nataša mentre rileggeva per la ventesima volta la
lettera, e cercava chissà quale profondo significato in ogni parola.

      Quella sera Mar'ja Dmitrievna doveva recarsi in casa Archarov, e propose alle
ragazze di andare con lei. Col pretesto di un mal di capo Nataša rimase a casa.

                                                                                          691
www.writingshome.com
                                  Lev Nicolaevic Tolstoj – Guerra e pace




XV



       Rientrando a tarda sera, Sonja entrò nella stanza di Nataša ed ebbe la sorpresa di
trovarla che dormiva vestita sul divano. Sul tavolo accanto a lei c'era la lettera di Anatol'.
Sonja prese la lettera e cominciò a leggerla.

       Leggeva e scrutava Nataša addormentata, cercando sul suo viso la spiegazione di
quanto leggeva; ma non la trovava. Il viso era disteso, dolce e felice. Sonja si sentiva
soffocare. Portandosi le mani al petto, pallida e tremante per la paura e l'emozione, sedette
in poltrona e si sciolse in lacrime.

       «Come ho fatto a non accorgermi di nulla? E come ha potuto, lei, spinger le cose
fino a questo punto? Possibile che non ami più il principe Andrej? E come ha potuto
permettere che Kuragin arrivasse a questo punto? Lui la inganna, è un mascalzone, è tanto
chiaro! Che cosa farà il mio Nicolas, il caro, il nobile Nicolas quando saprà tutto questo?
Ecco dunque che cosa significava quel suo volto così agitato, così contratto e innaturale,
l'altro ieri, ieri e anche oggi,» pensava Sonja. «No, non è possibile che lei lo ami! Senza
dubbio ha aperto questa lettera senza sapere chi la mandasse. Non può che esserne offesa.
Lei non può far questo!»

       Sonja si asciugò le lacrime e si avvicinò a Nataša, scrutando di nuovo il suo viso.

       «Nataša!» chiamò, con voce appena percettibile.

       Nataša si svegliò e vide Sonja.

       «Ah, sei tornata?» disse.

       E abbracciò l'amica con lo slancio e la tenerezza del risveglio. Ma, accorgendosi del
turbamento dipinto sul volto di Sonja, anche il viso di Nataša manifestò imbarazzo e
diffidenza.

       «Sonja, hai letto la lettera?» disse.

       «Sì,» rispose Sonja, piano.

       Nataša sorrise estatica.



                                                                                             692
www.writingshome.com
                                 Lev Nicolaevic Tolstoj – Guerra e pace


       «No, Sonja, non posso più!» disse. «Non posso più nascondertelo. Ci amiamo!...
Sonja, tesoro, lui mi scrive... Sonja...»

       Sonja guardava Nataša con gli occhi sgranati, incapace di credere alle proprie
orecchie.

       «E Bolkonskij?» disse.

       «Ah, Sonja, se tu sapessi come sono felice!» esclamò Nataša.

       «Tu non sai che cosa sia l'amore...»

       «Ma, Nataša, è mai possibile che quello sia tutto finito?»

       Nataša guardò Sonja con gli occhi spalancati, come se non avesse compreso la sua
domanda.

       «Insomma, tu respingi il principe Andrej?» domandò Sonja.

       «Ah, tu non capisci nulla; non dire sciocchezze e ascoltami, piuttosto,» disse Nataša
con subitanea stizza.

       «No, io non posso crederci,» ripeté Sonja. «Io non capisco. Come hai fatto ad amare
un uomo per un anno intero e a un tratto... Ma se l'hai visto soltanto tre volte! Nataša, io
non ti credo, tu stai scherzando. In tre giorni dimenticare tutto...»

       «Tre giorni,» ripeté Nataša. «A me sembra di amarlo da cent'anni. Mi sembra di non
aver amato mai nessuno prima di lui. Tu questo non lo puoi capire. Sonja, vieni, siediti
qui.» E Nataša baciò e abbracciò Sonja. «Mi hanno detto che queste sono cose che
succedono e anche tu lo hai certo sentito dire. Ebbene, io questo amore l'ho provato
soltanto adesso. Non è lo stesso di prima. Non appena l'ho visto, ho sentito che lui era il
mio padrone ed io la sua schiava, e che non potevo non amarlo. Sì, la sua schiava! Ciò che
lui mi comanda, io lo faccio. Tu non puoi capire una cosa simile. Che posso fare? Che cosa
devo fare, Sonja?» diceva Nataša con un viso felice e spaventato.

       «Ma rifletti a ciò che fai,» disse Sonja, «io non posso lasciare che accada una cosa
simile. Queste lettere in segreto... Come hai potuto permettere che lui arrivasse a questo
punto?» disse con un terrore e un disgusto che stentava a nascondere.

       «Te l'ho detto,» rispose Nataša, «io non ho nessuna volontà. Come fai a non capirlo?
Io lo amo!»



                                                                                        693
www.writingshome.com
                               Lev Nicolaevic Tolstoj – Guerra e pace


       «Ma io non permetterò che tu faccia questo, io lo dirò,» gridò Sonja mentre le
lacrime scorrevano dai suoi occhi.

       «Che cosa dici? Per l'amor di Dio... Se lo racconterai, sarai la mia nemica,» disse
Nataša. «Tu vuoi la mia disperazione, tu vuoi che ci dividano...»

       Accorgendosi di quel terrore di Nataša, Sonja pianse lacrime di vergogna e di pietà
per la sua amica.

       «Ma che cosa c'è stato fra voi?» domandò. «Che cosa ti ha detto, lui? Perché non
viene in casa?»

       Nataša non rispose alla sua domanda.

       «Per amor di Dio, Sonja, non dirlo a nessuno, non tormentarmi,» implorò.
«Ricordati che non ci si può immischiare in queste cose. Io te l'ho confidato...»

       «Ma perché tutti questi misteri? Perché lui non viene in casa?» domandò ancora
Sonja. «Perché non chiede apertamente la tua mano? Il principe Andrej ti ha pur lasciato
piena libertà... ma io non posso crederci. Nataša, hai pensato a quali possono essere queste
ragioni segrete?»

       Nataša guardava Sonja con occhi stupiti. Era evidente che lei stessa si poneva quella
domanda per la prima volta e che non sapeva quale risposta dare.

       «Quali siano queste ragioni, non lo so; ma si vede che esistono!»

       Sonja sospirò e scosse il capo, incredula.

       «Se ci fossero delle ragioni...» cominciò.

       Ma Nataša, intuendo i suoi dubbi, la interruppe.

       «Sonja, non è possibile dubitare di lui, non è possibile,» prese a gridare, «lo capisci,
sì o no?»

       «Ma lui ti ama?»

       «Se mi ama?» ripeté Nataša con un sorriso di compatimento per la scarsa
perspicacia della sua amica. «Hai visto la lettera? L'hai letta bene?»

       «Ma se fosse una persona poco onesta?»

       «Lui!... Una persona poco onesta! Ah, se tu sapessi!» esclamò Nataša.

                                                                                           694
www.writingshome.com
                              Lev Nicolaevic Tolstoj – Guerra e pace


      «Se è un uomo d'onore, deve manifestare le sue intenzioni oppure cessare di
vederti; e se tu non lo vuoi fare, lo farò io; gli scriverò, lo dirò a papà,» disse Sonja con
decisione.

      «Ma io non posso vivere senza di lui!» si mise a gridare Nataša.

      «Nataša, io non ti capisco. Che cosa stai dicendo! Pensa a tuo padre, a Nicolas.»

      «Io non ho bisogno di nessuno, non amo nessuno; amo soltanto lui. Come osi dire
che lui non è una persona onesta? Non sai che io lo amo?» disse con ira Nataša. «Sonja,
vattene, non voglio litigare con te; va' via, per amor di Dio, va' via; lo vedi come soffro!»
gridò con voce astiosa e disperata, densa di collera appena trattenuta.

      Sonja scoppiò in singhiozzi e fuggì dalla stanza.

      Nataša si avvicinò al tavolo, e senza pensarci nemmeno un minuto, scrisse alla
principessina Mar'ja la risposta che non era riuscita a scrivere durante tutta la mattinata.
Scrisse laconicamente che tutti i loro malintesi erano finiti; che, approfittando della
magnanimità del principe Andrej, il quale, partendo, le aveva lasciato ogni libertà, la
pregava di dimenticare tutto e di perdonarla se era in colpa nei suoi confronti, ma che lei
non poteva essere la moglie del principe Andrej. In quel momento tutto le pareva facile,
semplice e chiaro.



      Il venerdì i Rostov sarebbero dovuti partire per la campagna, e il mercoledì il conte
andò insieme con un acquirente nella sua tenuta vicino a Mosca.

      Il giorno dell'assenza del conte Sonja e Nataša furono invitate a un grande pranzo
dai Kuragin e Mar'ja Dmitrievna le accompagnò. A quel pranzo Nataša s'incontrò di
nuovo con Anatol'; Sonja la vide che parlava con lui di qualcosa e non desiderava essere
sentita, e che per tutto il tempo del pranzo fu anche più agitata del solito. Quando
tornarono a casa, Nataša iniziò subito a spiegare ciò che Sonja si aspettava.

      «Sonja, tu hai detto un mucchio di sciocchezze sul suo conto,» cominciò Nataša con
voce pacata, come i bambini quando vogliono essere lodati. «Oggi abbiamo avuto una
spiegazione fra noi.»

      «Be', e allora? Allora? Che cos'ha detto? Nataša, come sono contenta che tu non sia
inquieta con me. Dimmi tutta la verità. Che cos'ha detto?»

      Nataša rifletté.
                                                                                          695
www.writingshome.com
                              Lev Nicolaevic Tolstoj – Guerra e pace


       «Ah, Sonja, se tu lo conoscessi come lo conosco io! Ha detto... Mi ha domandato
com'era stata fatta la mia promessa a Bolkonskij. È stato contento di sapere che il rifiuto
dipende da me.»

       Sonja sospirò tristemente.

       «Ma tu non hai rifiutato Bolkonskij?» disse.

       «Chissà che invece non l'abbia già fatto! Forse con Bolkonskij tutto è già finito.
Perché pensi tanto male di me, Sonja?»

       «Io non penso niente, io semplicemente non capisco...»

       «Aspetta, Sonja, e capirai tutto. Vedrai che uomo è. Adesso non pensar male né di
me, né di lui.»

       «Io non penso male di nessuno: voglio bene a tutti e compatisco tutti. Ma che cosa
devo fare?»

       Sonja non cedeva al tono affettuoso col quale Nataša le parlava. Quanto più
melliflua e insinuante era l'espressione del viso di Nataša, tanto più seria e severa si faceva
quella di Sonja.

       «Nataša,» disse, «tu mi hai pregato di non parlarne e io non ne ho parlato, ma ora
sei stata tu a cominciare. Nataša, io non ho alcuna fiducia in lui. Perché tutti questi
misteri?»

       «E siamo da capo!» la interruppe Nataša.

       «Nataša, io ho tanta paura per te.»

       «Di che cosa hai paura?»

       «Ho paura che tu ti rovini,» disse Sonja risolutamente e fu la prima a spaventarsi di
ciò che aveva detto.

       Di nuovo sul viso di Nataša si dipinse la collera.

       «E va bene, mi rovinerò, mi rovinerò il più presto possibile. Non sono affari vostri.
Starò male io, non voi. Lasciami, lasciami. Ti odio.»

       «Nataša!» implorò Sonja spaventata.

       «Ti odio, ti odio! E sarai per sempre la mia nemica!»

                                                                                           696
www.writingshome.com
                                 Lev Nicolaevic Tolstoj – Guerra e pace


       Nataša scappò di corsa dalla stanza.

       Ora Nataša non rivolgeva più la parola a Sonja e la evitava. Andava in giro per le
stanze sempre con quell'espressione di irrequieto stupore e di colpevolezza, accingendosi
ora a questa, ora a quest'altra occupazione, e subito lasciandole.

       Per quanto ciò fosse penoso per Sonja, ella cominciò a sorvegliare la sua amica.

       La vigilia del giorno in cui il conte sarebbe dovuto tornare, Sonja si accorse che
Nataša era rimasta seduta per tutta la mattina vicino alla finestra del salotto come se
aspettasse qualcosa, e che aveva fatto un segno a un militare che era passato in carrozza, e
che a Sonja era parso Anatol'.

       Allora prese a sorvegliare ancor più attentamente la sua amica e notò che durante il
pranzo e per tutta la serata Nataša era stata strana e innaturale: rispondeva a sproposito
alle domande che le rivolgevano, cominciava le frasi e poi non le finiva, rideva di tutto.

       Dopo il tè Sonja si accorse dell'impaccio di una cameriera che, presso la porta di
Nataša, aspettava che lei si allontanasse. Lasciò che entrasse e, origliando dietro la porta,
seppe che era stata recapitata un'altra lettera.

       Di colpo a Sonja fu chiaro che Nataša doveva avere qualche terribile progetto per
quella stessa sera. Bussò alla sua camera. Nataša non la lasciò entrare.

       «Fuggirà con lui!» pensò. «Lei è capace di tutto. Oggi sulla sua faccia c'era qualcosa
di speciale, un misto di sofferenza e di decisione. Quando ha salutato il papà s'è messa a
piangere,» rammentò Sonja. «Sì, non c'è dubbio, fuggirà con lui, e io che cosa devo fare?»
pensò ancora, tornando a ricordarsi dei sintomi che lasciavano chiaramente intendere
come Nataša avesse qualche terribile intenzione. «Il conte non c'è. Che cosa devo fare?
Scrivere a Kuragin esigendo da lui una spiegazione? Ma chi lo obbligava a rispondere?
Scrivere a Pierre, come aveva chiesto di fare il principe Andrej in caso di bisogno?... Ma
forse lei ha già rifiutato Bolkonskij (ieri ha spedito una lettera alla principessina Mar'ja). E
papà non c'è!...»

       Informare Mar'ja Dmitrievna, che riponeva tanta fiducia in Nataša, sembrava a
Sonja una cosa orribile.

       «Ma in un modo o nell'altro,» pensava, stando in piedi nel buio corridoio, «è venuto
il momento di dimostrare che mi ricordo dei benefici che ho ricevuto dalla sua famiglia, e
che amo Nicolas. No, magari non dormirò per tre notti, ma non uscirò da questo corridoio


                                                                                             697
www.writingshome.com
                               Lev Nicolaevic Tolstoj – Guerra e pace


e con la forza le impedirò di uscire: non lascerò che il disonore cada sulla loro famiglia,»
pensava.



XVI



      Negli ultimi giorni Anatol' era andato a stare da Dolochov. Dolochov aveva
elaborato e messo a punto il piano per il rapimento della Rostova, e il giorno in cui Sonja,
origliando dietro la porta di Nataša, aveva deciso di proteggerla, era il giorno stesso in cui
quel piano avrebbe dovuto esser messo in atto. Alle dieci di sera Nataša aveva promesso
di uscire incontro a Kuragin passando dall'ingresso di servizio. Kuragin l'avrebbe fatta
salire su una trojka già pronta a portarla a settanta verste da Mosca, nel villaggio di
Kamenka, dove un prete spretato sarebbe stato in attesa, per sposarli. A Kamenka era
pronto un tiro di cavalli di ricambio, che li avrebbe condotti sulla strada di Varsavia e, di
là, con le carrozze di posta avrebbero passato la frontiera.

      Anatol' aveva il passaporto, il lasciapassare per le carrozze postali e diecimila rubli
in contanti che aveva ottenuto da sua sorella, più altri diecimila avuti in prestito con la
mediazione di Kuragin.

      Nella prima stanza, intenti a prendere il tè, sedevano i due testimoni: Chvostikov,
un impiegatuccio in pensione di cui Dolochov si serviva per il gioco, e Makarin, un ussaro
in congedo, un uomo bonario, debole di carattere, che nutriva per Kuragin
un'ammirazione senza limiti.

      Nel grande studio di Dolochov, rivestito fino al soffitto con tappeti persiani, pelli
d'orso e armi varie, sedeva Dolochov in bešmet da viaggio e stivali, davanti a un bureau
aperto sul quale posavano conti e fasci di banconote. Anatol', con l'uniforme sbottonata,
passeggiava, avanti indietro, dalla stanza in cui sedevano i testimoni fino allo studio e ad
una stanza interna, dove il suo domestico francese stava imballando le ultime cose.
Dolochov contava i soldi e prendeva appunti.

      «Dunque,» disse, «a Chvostikov bisogna dare duemila rubli.»

      «E tu daglieli,» rispose Anatol'.




                                                                                          698
www.writingshome.com
                               Lev Nicolaevic Tolstoj – Guerra e pace


       «Makarka (così chiamavano Makarin) per te si butterebbe nel fuoco, senza alcun
tornaconto. Dunque, i conti io li ho belli e finiti,» disse Dolochov, mostrandogli una nota.
«Va bene?»

       «Ma sì, certo, si capisce,» disse Anatol', che chiaramente non lo stava ascoltando e
guardava davanti a sé, il viso atteggiato a un'espressione raggiante.

       Dolochov chiuse di scatto il bureau e si rivolse ad Anatol' con un sorriso beffardo.

       «Sai che ti dico? Lascia perdere tutta questa faccenda; sei ancora in tempo!»
esclamò.

       «Pazzo,» rispose Anatol'. «Smettila di dire stupidaggini. Se tu sapessi... Già, solo il
diavolo sa che cosa ho dentro!»

       «Proprio così, lascia perdere,» continuò Dolochov. «Dico sul serio. Ti pare uno
scherzo quello che stai facendo?»

       «Sei da capo a farmi la predica? Ma va' al diavolo!» strillò Anatol' accigliandosi.
«Sul serio, ho altro da fare che stare ad ascoltare le tue chiacchiere cretine!»

       E uscì dalla stanza.

       Mentre Anatol' usciva, Dolochov sorrise con aria di spregio e di compatimento.

       «Aspetta,» gli gridò alle spalle, «io non scherzo, io parlo sul serio; vieni, vieni qui.»

       Anatol' rientrò nella stanza, e cercando di concentrare l'attenzione guardò Dolochov
sottomettendosi con evidente malavoglia.

       «Stammi a sentire, è l'ultima volta che ti parlo. A che scopo dovrei scherzare con te?
Ti ho forse contrastato? Chi ha sistemato tutto, chi ti ha trovato il prete,... chi tiha preso il
passaporto, chi ti ha procurato i soldi? Io, ho fatto tutto io.»

       «Bene, bene, ti ringrazio. Credi forse che non te ne sia grato?»

       E sospirando Anatol' abbracciò Dolochov.

       «Io ti ho aiutato, però devo dirti egualmente la verità: è un'impresa pericolosa e, a
guardar bene, anche stupida. E va bene, te la porti via, niente da dire. Ma credi che le cose
possano restare così? I nodi verranno al pettine, salterà fuori che sei già sposato. E finirai
sotto processo...»


                                                                                              699
www.writingshome.com
                               Lev Nicolaevic Tolstoj – Guerra e pace


       «Ah! Idiozie, idiozie!» esclamò Anatol', accigliandosi. «Te l'ho già spiegato, no?» E
Anatol', con l'accanito attaccamento, tipico delle persone ottuse, per una deduzione alla
quale siano arrivate con la propria mente, ripeté il ragionamento che aveva già ripetuto
cento volte a Dolochov. «Te l'ho già spiegato: se questo matrimonio non è valido,» e piegò
un dito, «significa che non ne rispondo, se poi invece è valido, fa lo stesso: all'estero
nessuno ne saprà nulla. Tutto liscio, no? Quindi, smettila e non dirmi altro!»

       «Sul serio, lascia perdere! Ti troverai una terribile palla al piede...»

       «Ma va' all'inferno,» strillò Anatol', e mettendosi le mani nei capelli, andò nell'altra
stanza; ma tornò subito indietro e si pose a sedere alla turca in una poltrona accanto a
Dolochov. «Lo sa il diavolo com'è fatto, questo! Eh? Lo senti come batte?» Anatol' prese la
mano di Dolochov e se la mise sul cuore. «Ah! quel pied, mon cher, quel regard! Une déesse!
Eh?»

       Dolochov lo guardava con un freddo sorriso, facendo balenare i suoi begli occhi
sfrontati, con l'evidente desiderio di divertirsi ancora un poco alle sue spalle.

       «E quando i soldi saranno sfumati?»

       «Già, e poi?» ripeté Anatol' con un moto di sincera perplessità al cospetto
dell'avvenire. «E poi? E che ne so io... Be', perché stiamo qui a dire tutte queste
sciocchezze?» guardò l'orologio. «È l'ora!»

       E se ne andò nella stanza interna.

       «Be', vi spicciate? Qui si sta perdendo tempo!» gridò ai domestici. Dolochov ripose i
denari; poi, chiamato un domestico per ordinargli di portar da mangiare e da bere prima
del viaggio, entrò nella stanza dove si trovavano Chvostikov e Makarin.

       Nello studio Anatol' era sdraiato su un divano con la testa appoggiata a un braccio,
e sorrideva assorto mormorando qualcosa fra sé teneramente.

       «Vieni a mangiare qualcosa. Su, bevi un goccetto!» gli gridò Dolochov dall'altra
stanza.

       «Non ne ho voglia!» rispose Anatol' senza smettere di sorridere.

       «Su, vieni, è arrivato Balaga.»

       Anatol' si alzò e andò in sala da pranzo. Balaga era un famoso guidatore di trojka,
che già da tre anni conosceva Dolochov e Anatol' e li serviva con le sue trojke. Varie volte,

                                                                                           700
www.writingshome.com
                               Lev Nicolaevic Tolstoj – Guerra e pace


quando il reggimento di Anatol' era di stanza a Tver', Balaga la sera era partito insieme a
lui da Tver', consentendogli di arrivare la mattina a Mosca per poi riportarlo indietro la
notte successiva. Varie volte aveva messo in salvo Dolochov da qualche inseguimento, e li
aveva portati in giro per la città in compagnia di zigani e di «damine», come lui le
chiamava. Varie volte, lavorando per loro conto, aveva travolto a Mosca persone e
vetturini e sempre era stato salvato dai suoi «signori», come lui li chiamava.

       E aveva affiancato più di un cavallo per loro. Varie volte era stato da loro picchiato,
varie volte lo avevano ubriacato di champagne e di Madera, che a lui piacevano molto, ed
egli conosceva sul conto loro più di una storia che a una persona normale già da un pezzo
sarebbe costata la Siberia. Sovente essi invitavano Balaga a prender parte alle loro orge; lo
facevano bere e ballare nei locali degli zigani, e dalle sue mani erano passate molte
migliaia di rubli di Anatol' e di Dolochov. Al loro servizio egli rischiava venti volte
all'anno la sua pelle e, lavorando per loro, faceva crepare più cavalli di quanto loro gli
ripagassero in soldi. Ma a lui Anatol' e Dolochov piacevano; gli piacevano quelle corse
pazze a diciotto verste all'ora, gli piaceva rovesciare le vetture di piazza, travolgere i
pedoni e volare attraverso le vie di Mosca a briglia sciolta. Gli piaceva sentire dietro sé
quell'urlo selvaggio delle voci ubriache: «Corri! Corri!» quando ormai non era più
possibile andare più veloci; gli piaceva allungare una scudisciata sul collo di un contadino
che già stava scansandosi, più morto che vivo. «Veri signori!» pensava Balaga.

       Anche ad Anatol' e a Dolochov piaceva Balaga per la sua perizia nel guidare e per il
fatto che anche a lui piacesse ciò che piaceva a loro. Con gli altri, Balaga tirava sul prezzo:
pretendeva venticinque rubli per una corsa di due ore e ben di rado si muoveva di
persona, in genere mandava i suoi ragazzi. Ma con i suoi signori, come lui li chiamava,
andava sempre personalmente e non pretendeva mai niente per il suo lavoro. Soltanto
dopo aver saputo tramite i camerieri in che momento c'erano quattrini, una volta ogni
tanti mesi si presentava di mattina, del tutto sobrio, e sprofondandosi in inchini li pregava
di salvarlo dai guai. I signori lo facevano sempre sedere.

       «Salvatemi voi, Fëdor Ivanyè, eccellenza,» diceva. «Sono rimasto senza un solo
cavallo e devo andare alla fiera; prestatemi quel che potete.»

       Anatol' e Dolochov, quando si trovavano in denari, gli davano mille o anche
duemila rubli.

       Balaga era un contadino sui ventisette anni, biondo, tarchiato, con la faccia rossa e il
collo taurino, due occhietti brillanti e una piccola barba. Portava un caffetano blu leggero,
con la fodera di seta, che indossava sopra il pellicciotto.

                                                                                           701
www.writingshome.com
                                Lev Nicolaevic Tolstoj – Guerra e pace


       Ora si fece il segno della croce davanti all'angolo delle icone, poi si avvicinò a
Dolochov protendendo la sua piccola mano nera.

       «A Fëdor Ivanoviè!» disse, facendo un inchino.

       «Salve, fratello. Eccolo, c'è anche lui.»

       «Buongiorno, eccellenza,» disse Balaga ad Anatol' che entrava in quel momento, e
porse la mano anche a lui.

       «Stammi a sentire, Balaga,...» esclamò Anatol, mettendogli le mani sulle spalle, «mi
vuoi bene, sì o no? Adesso mi devi fare un gran servizio... Con quali cavalli sei venuto?»

       «Come mi ha ordinato il vostro messaggero: con le vostre belve,» rispose Balaga.

       «Allora ascolta: Balaga! Accoppali tutt'e tre, ma che in tre ore si arrivi, capito?»

       «Se li accoppo con che cosa camminiamo?» disse Balaga ammiccando.

       «Non scherzare, altrimenti ti spacco la faccia!» sbottò a un tratto a gridare Anatol',
sbarrando gli occhi.

       «Non scherzo mica,» rispose ridacchiando Balaga. «Mi sono forse mai risparmiato
per i miei signori? Andremo al passo più veloce che i cavalli potranno reggere!»

       «Così va bene,» disse Anatol'. «E ora, siediti.»

       «Ma sì, siediti!» disse Dolochov.

       «No, sto in piedi, Fëdor Ivanoviè.»

       «Siediti; non far tante storie e bevi,» disse Anatol'. E gli versò un bicchiere colmo di
Madera. Alla vista del vino gli occhi di Balaga si illuminarono. Dopo essersi schermito per
pura cortesia, bevve e si asciugò con un fazzoletto rosso di seta che teneva nel berretto.

       «Sicché, quando dobbiamo partire, eccellenza?»

       «Ebbene... (Anatol' guardò l'orologio)... conviene partire subito. Bada bene, Balaga.
Ce la farai, vero?»

       «Dipende da come si parte: se si parte bene, perché non farcela?» rispose Balaga.
«Vi ho portato a Tver', ricordate? Siamo arrivati in sette ore. Perbacco, dovreste
ricordarvene, eccellenza!»


                                                                                              702
www.writingshome.com
                                Lev Nicolaevic Tolstoj – Guerra e pace


         «Sai, una volta sono venuto da Tver' per Natale,» disse Anatol' sorridendo al
ricordo e rivolgendosi a Makarin, che lo guardava intenerito, con tanto d'occhi. «Ci credi,
Makarka, che mi mancava il respiro, tanto si correva? Ci siamo gettati in un convoglio di
carri e ne abbiamo ribaltati due!»

         «Quelli sì, erano cavalli!» aggiunse Balaga completando il racconto. «Avevo
attaccato due laterali giovani al sauro,» disse, rivolgendosi a Dolochov. «Sicché ci credi,
Fëdor Ivanyè? Le belve han fatto una volata di sessanta verste; non potevo più reggerli,
avevo le mani che erano due pezzi di ghiaccio, faceva un freddo! Ho lasciato andare le
redini: "Tienile tu, eccellenza!" ho detto, e mi son lasciato cascare dentro la slitta. Altro che
incitarli, non è stato più possibile tenerli a freno fino al luogo di arrivo. Ci hanno portati in
tre ore, quei diavoli. Dopo, è schiattato soltanto quello di sinistra!»



XVII



         Anatol' uscì dalla stanza e tornò dopo alcuni minuti con una pelliccia stretta alla
vita da una cintura d'argento e un berretto di zibellino calzato spavaldamente di traverso,
che donava molto al suo bel viso. Dopo essersi guardato nello specchio, si piantò nella
stessa posa davanti a Dolochov e prese un bicchiere di vino.

         «Ebbene, Fedja, addio; grazie di tutto, addio!» disse. «Cari compagni, amici...»
rifletté un istante, «amici della mia giovinezza... addio,» aggiunse, rivolto a Makarin e agli
altri.

         Sebbene tutti costoro partissero con lui, evidentemente Anatol' voleva dir qualcosa
di commovente e di solenne rivolgendosi così ai suoi compagni. Parlava lentamente e a
voce alta, con il petto in fuori e flettendo un poco una gamba.

         «Prendete tutti i bicchieri; anche tu, Balaga. Compagni, amici della mia giovinezza,
abbiamo fatto baldoria, abbiamo vissuto... E ora, quando mai ci rivedremo? Vado
all'estero. Abbiamo vissuto. Addio, ragazzi. Alla salute! Urrà!...» esclamò tracannando il
suo bicchiere e scaraventandolo a terra.

         «Salute a te!» disse Balaga, che a sua volta aveva bevuto il suo bicchiere e si
asciugava la bocca col fazzoletto.

         Makarin abbracciò Anatol' con le lacrime agli occhi.

                                                                                             703
www.writingshome.com
                                 Lev Nicolaevic Tolstoj – Guerra e pace


       «Ah, principe, quale tristezza separarmi da te!» disse.

       «Andiamo, andiamo!» gridò Anatol'.

       Balaga si mosse per uscire dalla stanza.

       «No, aspetta,» disse Anatol'. «Chiudi la porta, bisogna sedersi. Ecco, si fa così.»

       Chiusero le porte e tutti si misero a sedere.

       «Be', adesso in marcia, ragazzi!» disse Anatol' alzandosi.

       Il domestico Joseph porse ad Anatol' la bisaccia e la sciabola e tutti uscirono in
anticamera.

       «E la pelliccia dov'è?» domandò Dolochov. «Ehi, Ignatka! Va' da Matrëša
Matveevna e chiedile la pelliccia, il mantello d'ermellino. Io lo so, sai, come si fanno i
rapimenti,» aggiunse, strizzando l'occhio. «Perché lei balzerà fuori più morta che viva, con
quello che aveva indosso a casa; per poco che arrivi in ritardo, giù lacrime, e papà e
mammà, e subito si sentirà intirizzita e vorrà tornare indietro; tu, invece, la prendi subito
dentro la pelliccia e te la porti nella slitta.»

       Il domestico portò una pelliccia femminile di volpe.

       «Cretino, ti ho detto quella d'ermellino. Ehi, Matrëša, la pelliccia d'ermellino!» gridò
così forte che la sua voce echeggiò fin nelle stanze più lontane.

       Una bella zingara, magra e pallida, con uno scialle rosso, occhi neri scintillanti e
neri capelli ricciuti che davano nel viola, accorse con la pelliccia d'ermellino in mano.

       «Eh, a me non mi dispiace mica, prendila,» disse, intimidita di fronte al suo signore
e tuttavia rimpiangendo la pelliccia.

       Dolochov prese la pelliccia senza risponderle, la gettò addosso a Matrëša e ve
l'avvolse dentro.

       «Ecco, così,» disse; «e poi così,» disse ancora, e le alzò il bavero intorno alla testa,
lasciandolo un po' aperto solo davanti al viso. «E poi così, vedi?» e spinse la testa di
Anatol' verso l'apertura lasciata dal bavero nel quale appariva lo scintillante sorriso di
Matrëša.

       «Ebbene, addio Matrëša,» disse Anatol', baciandola. «È finita la mia baldoria, qui!
Salutami Stëpka. Addio! Addio, Matrëša, augurami buona fortuna.»

                                                                                             704
www.writingshome.com
                                Lev Nicolaevic Tolstoj – Guerra e pace


       «Ma sì, che Dio vi conceda una grande felicità, principe,» disse Matrëša col suo
accento zigano.

       Davanti all'ingresso c'erano due trojke a tre cavalli, guidate da due postiglioni.
Balaga si sedette sulla prima trojka, e sollevando alti i gomiti, raccolse le redini senza
fretta. Anatol' e Dolochov salirono con lui; Makarin, Chvostikov e un servitore salirono
sull'altra trojka.

       «Pronti?» domandò Balaga. «Via!» gridò poi, arrotolando le redini intorno al
braccio; e la trojka partì di carriera giù per il Boulevard Nikitskij.

       «Tprru! Sotto, ehi! Tprru!...» risuonava il grido d'incitamento di Balaga e del
giovanotto seduto in serpa. In Piazza Arbatskaja la trojka agganciò una carrozza: qualcosa
scricchiolò, si udì un grido, e la trojka volò oltre, lungo l'Arbat.

       Dopo aver fatto due giri lungo il Podnovinskoe, Balaga cominciò a frenare; poi
tornò indietro e fermò i cavalli all'incrocio della Staraja Konjušennaja.

       Il giovanotto saltò giù a tenere i cavalli per il morso; Anatol' e Dolochov
s'incamminarono lungo il marciapiede. Quando fu vicino al portone, Dolochov lanciò un
fischio. Gli rispose un altro fischio e subito dopo accorse una cameriera.

       «Entrate in cortile, altrimenti vi vedranno. Viene subito,» disse.

       Dolochov rimase presso il portone. Anatol' seguì la cameriera nel cortile, girò
l'angolo e corse alla scaletta d'ingresso.

       Gavrila, l'enorme staffiere di Mar'ja Dmitrievna, andò incontro ad Anatol'.

       «Favorite dalla signora,» disse con la sua voce di basso il domestico, sbarrandogli la
strada.

       «Da quale signora? E tu chi sei?» domandò Anatol' con un bisbiglio affannoso.

       «Favorite; ho l'ordine di portarvi su.»

       «Kuragin! Indietro!» gridò Dolochov. «Tradimento! Indietro!»

       Presso il portone dove si era fermato, Dolochov stava lottando con il portiere che
cercava di chiudere il cancello alle spalle di Anatol'. Con un ultimo sforzo Dolochov
respinse il portiere e, afferrato per un braccio Anatol' che usciva correndo, lo trascinò fuori
dal cancello e corse indietro con lui verso la trojka.


                                                                                           705
www.writingshome.com
                                Lev Nicolaevic Tolstoj – Guerra e pace




XVIII



        Mar'ja Dmitrievna aveva trovato nel corridoio Sonja che piangeva e l'aveva costretta
a confessare tutto. Dopo essersi impadronita del biglietto di Nataša e averlo letto, Mar'ja
Dmitrievna era entrata col biglietto in mano nella camera di Nataša.

        «Infame, svergognata!» le aveva gridato. «Non voglio udir ragioni!»

        Respinta Nataša che la guardava con occhi stupiti ma asciutti, l'aveva chiusa a
chiave, e, dopo aver dato ordine al portiere di lasciar entrare le persone che si sarebbero
presentate verso sera, ma di non lasciarle più uscire e aver ordinato al domestico di
condurre quelle persone al suo cospetto, si era seduta in salotto, in attesa dei rapitori.

        Quando Gavrila venne ad annunciarle che quelle persone erano riuscite a scappare,
Mar'ja Dmitrievna si alzò contrariata e passeggiò a lungo per le stanze, le mani intrecciate
dietro la schiena, riflettendo su quanto doveva fare. Dopo le undici, tastandosi in tasca la
chiave, andò nella stanza di Nataša. Sonja era seduta nel corridoio e singhiozzava.

        «Mar'ja Dmitrievna, lasciatemi entrare da lei, per amor di Dio!» disse.

        Senza risponderle, Mar'ja Dmitrievna aprì la porta ed entrò.

        «È una cosa ignobile, indegna... in casa mia... svergognata! Mi dispiace soltanto per
suo padre!» pensava, cercando di calmare il proprio furore. «Per quanto non sia facile,
ordinerò a tutti di non parlare, e terrò la faccenda nascosta al conte.»

        Entrò a passi decisi nella stanza. Nataša era sdraiata sul divano con la testa coperta
dalle braccia e non si mosse.

        Era nella stessa posizione in cui Mar'ja Dmitrievna l'aveva lasciata.

        «Brava, proprio brava!,» disse Marja Dmitrievna. «In casa mia dare appuntamento
agli amanti! È inutile fingere. Ascolta quanto ti dico. Ti sei coperta di vergogna come
l'ultima ragazza di strada. Saprei ben io che cosa fare di te, ma mi dispiace per tuo padre.
Gli nasconderò tutto.»

        Nataša non aveva cambiato posizione, ma tutto il suo corpo cominciava a sussultare
per i singhiozzi convulsi e silenziosi che la soffocavano. Mar'ja Dmitrievna si volse a
guardare Sonja e sedette sul divano vicino a Nataša.
                                                                                             706
www.writingshome.com
                                  Lev Nicolaevic Tolstoj – Guerra e pace


          «Fortuna sua che mi è scappato; ma lo troverò,» disse Mar'ja Dmitrievna con la sua
voce aspra.

          «Lo senti quello che ti sto dicendo?»

          Infilò la sua grossa mano sotto la faccia di Nataša e la costrinse a voltarsi verso di
lei. Sia Mar'ja Dmitrievna, sia Sonja si stupirono al vedere la faccia di Nataša. Gli occhi
erano asciutti e scintillanti, le labbra serrate strette, le guance incavate.

          «Lasciate... mi... che m'importa... io... morirò...» profferì; poi con uno sforzo rabbioso
si svincolò da Mar'ja Dmitrievna e si sdraiò nella posizione di prima.

          «Natal'ja!» disse Mar'ja Dmitrievna. «Io voglio il tuo bene. Sta' pure sdraiata, sta'
pure sdraiata così, io non ti tocco; stammi a sentire... Rinuncio a dirti quanto sei colpevole,
lo sai anche tu. Ma domani arriverà tuo padre e che cosa gli dirò? Eh?»

          Il corpo di Nataša cominciò di nuovo a sussultare per i singhiozzi.

          «Insomma, lo verrà a sapere; e verranno a saperlo anche tuo fratello e il tuo
fidanzato!»

          «Io non ho fidanzato, l'ho rifiutato,» gridò Nataša.

          «Fa' lo stesso,» proseguì Mar'ja Dmitrievna. «Ebbene, se lo vengono a sapere, credi
che lasceranno le cose a questo modo? Lui, tuo padre, lo conosco; è capace di sfidarlo a
duello. Sarebbe una gran bella cosa, eh?»

          «Ah, lasciatemi! Perché avete impedito tutto? Perché? Perché? Chi ve lo ha chiesto?»
gridò Nataša sollevandosi sul divano e fissando con rabbia Mar'ja Dmitrievna.

          «Ma che cosa diamine volevi?» gridò Mar'ja Dmitrievna, tornando a scaldarsi. «Eri
forse chiusa a chiave? Chi gli impediva di venire in casa? Perché rapirti come una zingara
qualsiasi? E se ti avesse portata con sé, cosa credi? Che non lo avrebbero rintracciato, tuo
padre, tuo fratello o il tuo fidanzato? Ma lui è un mascalzone, un delinquente, ecco che
cos'è!»

          «Lui è meglio di tutti voi,» gridò Nataša risollevandosi. «Se voi non aveste
impedito... Ah, Dio mio, che cosa è successo! Sonja, perché? Andate via!...»

          E Nataša prese a singhiozzare con la disperazione con la quale si piangono soltanto
i dolori dei quali ci si sente responsabili. Mar'ja Dmitrievna stava per riprendere il
discorso, ma Nataša si mise a gridare:

                                                                                                707
www.writingshome.com
                               Lev Nicolaevic Tolstoj – Guerra e pace


       «Andatevene, andatevene via, tutti; voi mi odiate, mi disprezzate!»

       E tornò a gettarsi bocconi sul divano.

       Mar'ja Dmitrievna continuò ancora per un poco a esortare Nataša, cercando di
persuaderla che bisognava nascondere tutto al conte, che nessuno avrebbe saputo nulla se
Nataša si fosse impegnata a dimenticare e a non lasciar trapelare di fronte a nessuno
quello che era successo. Nataša non rispondeva. Non singhiozzava più, ma era scossa da
brividi e tremava tutta. Mar'ja Dmitrievna le mise un cuscino sotto la testa, la coprì con
due coperte e le portò lei stessa un infuso di tiglio; ma Nataša non rispondeva alle sue
parole.

       «E va bene, lasciamola dormire,» disse Mar'ja Dmitrievna uscendo dalla stanza,
convinta che Nataša stesse dormendo. Ma Nataša non dormiva e con gli occhi fissi,
spalancati nel viso pallido, guardava dritta davanti a sé. Non dormì per tutta la notte, né
pianse, né parlò mai con Sonja, che varie volte si era alzata andandole vicino.

       Il giorno dopo, all'ora di colazione, come aveva promesso, il conte Il'ja Andreiè
tornò dalla sua proprietà nei dintorni di Mosca. Era molto allegro: l'affare con l'acquirente
era andato in porto e adesso ormai nient'altro lo tratteneva a Mosca; gli pesava la
separazione dalla contessa e ne aveva nostalgia.

       Mar'ja Dmitrievna lo accolse annunciandogli che Nataša il giorno prima era stata
molto male, che avevano mandato a chiamare il dottore, ma ora stava meglio. Quella
mattina Nataša non uscì dalla sua stanza. Sedeva davanti alla finestra con le labbra
screpolate e serrate, gli occhi asciutti e fissi, scrutando inquieta la gente che passava per la
strada e voltandosi in fretta se qualcuno entrava nella camera. Evidentemente aspettava
notizie di lui, aspettava che lui venisse di persona, oppure le scrivesse.

       Quando il conte entrò da lei, si volse inquieta al rumore dei passi maschili e la sua
faccia assunse l'espressione fredda e persino cattiva di poc'anzi. Non si alzò nemmeno per
andargli incontro.

       «Che cos'hai, angelo mio, sei malata?» domandò il conte.

       «Sì, sono malata,» rispose Nataša.

       Alle domande preoccupate del conte che le chiedeva perché fosse tanto abbattuta e
se non fosse accaduto qualcosa al fidanzato, lei lo rassicurò, dicendogli che non aveva
nulla e pregandolo di non preoccuparsi. Mar'ja Dmitrievna confermò al conte le
assicurazioni di Nataša che non era accaduto nulla. Da quella presunta malattia, dal
                                                                                            708
www.writingshome.com
                                Lev Nicolaevic Tolstoj – Guerra e pace


turbamento della figlia, dalle facce confuse di Sonja e di Mar'ja Dmitrievna, il conte intuiva
chiaramente che in sua assenza qualcosa doveva essere accaduto; d'altra parte aveva così
paura di pensare che fosse accaduto qualcosa di vergognoso alla sua adorata figliola, ed
era tanto geloso della propria allegra serenità, che evitò di fare altre domande e cercò di
convincersi che non era stato nulla di speciale. Gli spiaceva soltanto che, a causa
dell'indisposizione di Nataša, si dovesse rinviare la partenza per la campagna.



XIX



      Dal giorno dell'arrivo di sua moglie a Mosca Pierre si era preparato a partire per un
luogo qualsiasi pur di non essere costretto a viverle accanto. Poco dopo l'arrivo dei Rostov
a Mosca l'impressione che in lui aveva prodotto Nataša lo indusse ad affrettarsi a mettere
in atto il suo proposito. Partì dunque per Tver', per andare dalla vedova di Josif
Alekseeviè, la quale da tempo gli aveva promesso di consegnargli le carte del defunto.

      Quando tornò a Mosca, gli venne recapitata una lettera da parte di Mar'ja
Dmitrievna la quale lo invitava a recarsi da lei per una questione molto importante che
riguardava Andrej Bolkonskij e la sua fidanzata. Pierre evitava Nataša. Gli sembrava di
provare per lei un sentimento più forte di quello che avrebbe dovuto provare un uomo
sposato nei confronti della fidanzata di un suo amico. E invece uno strano destino lo
avvicinava di continuo a lei.

      «Che cosa può essere accaduto? E che c'entro io con loro?» pensava, mentre si
vestiva per recarsi da Mar'ja Dmitrievna. «Almeno il principe Andrej arrivasse presto e se
la sposasse!» pensava, mentre stava andando da Mar'ja Dmitrievna Achrosimova.

      Sul Boulevard Tverskoj qualcuno lo chiamò.

      «Pierre! È molto che sei arrivato?» gli gridò una voce ben nota.

      Pierre alzò il capo. In una slitta a due cavalli, trainata da una coppia di trottatori
grigi che schizzavano la neve sullo sperone della slitta, sfrecciò Anatol' col suo eterno
compagno Makarin. Anatol' sedeva in posizione eretta - la classica posa dei militari
eleganti - con la parte inferiore del viso coperta dal bavero di castoro e la testa un po'
china. La sua faccia era fresca e rubiconda, il cappello con le piume bianche era calzato un
poco sulle ventitré, scoprendo i capelli ricciuti e impomatati, spruzzati di nevischio.


                                                                                          709
www.writingshome.com
                               Lev Nicolaevic Tolstoj – Guerra e pace


       «Ecco un vero saggio!» pensò Pierre. «Non vede niente al di là del piacere
momentaneo; niente lo turba, e per questo è sempre allegro, tranquillo e soddisfatto. Che
cosa non darei per essere come lui!» si disse con invidia.

       Nell'anticamera dell'Achrosimova, mentre si toglieva la pelliccia il domestico gli
disse che Mar'ja Dmitrievna lo pregava di recarsi nella sua camera da letto.

       Aprendo la porta del salone, Pierre vide Nataša seduta vicino alla finestra col viso
magro e pallido, l'espressione dura. Lei si volse verso di lui, aggrottò la fronte e uscì dalla
camera con un'espressione di fredda dignità.

       «Che cos'è successo?» domandò Pierre entrando da Mar'ja Dmitrievna.

       «Belle cose,» rispose Mar'ja Dmitrievna. «Sono al mondo da cinquantotto anni e non
avevo mai visto una vergogna simile.»

       Dopo aver avuto da Pierre la promessa categorica di tacere su quanto ora avrebbe
saputo, Mar'ja Dmitrievna gli riferì che Nataša aveva ripudiato il fidanzato senza che i
genitori lo sapessero, che la causa di questo rifiuto era stato Anatol' Kuragin col quale
Hélène l'aveva fatta incontrare e che Nataša voleva fuggire con Kuragin approfittando
dell'assenza di suo padre per sposarsi segretamente.

       Pierre ascoltava quello che Mar'ja Dmitrievna gli andava dicendo, alzando le spalle
e spalancando la bocca, incapace di credere alle proprie orecchie. Che la fidanzata del
principe Andrej, così appassionatamente amata, che Nataša Rostova fino a quel momento
così adorabile potesse lasciare Bolkonskij per quell'imbecille di Anatol', il quale per giunta
era già sposato (Pierre era al corrente di quel matrimonio segreto) e innamorarsene al
punto di accettare di fuggire con lui, era una cosa che Pierre non riusciva a comprendere e
nemmeno a concepire.

       La cara immagine di Nataša, che egli conosceva fin dall'infanzia, non poteva
associarsi nel suo animo a questa nuova immagine della sua bassezza, della sua stupida
crudeltà. Gli venne in mente sua moglie. «Sono tutte eguali,» pensò, considerando che non
soltanto a lui era toccata la triste sorte di trovarsi legato a una donna spregevole. E tuttavia
provava un sentimento, di tale compassione, da indurlo a piangere per il principe Andrej,
a provare pietà per il suo orgoglio. E quanto più compassionava il proprio amico, con
tanto maggiore disprezzo e perfino repulsione pensava a quella Nataša che era passata
poco prima davanti a lui nel salone con quell'espressione di fredda dignità. Egli non
sapeva che l'anima di Nataša traboccava di disperazione, di vergogna, di umiliazione e


                                                                                            710
www.writingshome.com
                              Lev Nicolaevic Tolstoj – Guerra e pace


che non era colpa sua se il suo viso esprimeva involontariamente una dignità tanto calma e
austera.

       «Ma come sposarsi?» rispose Pierre alle parole di Mar'ja Dmitrievna. «Lui non
poteva sposarsi: lui è già sposato!»

       «Questo colma la misura!» disse Mar'ja Dmitrievna. «Bravo ragazzo davvero! Un
bel mascalzone! E lei intanto aspetta; aspetta già da due giorni. Almeno così smetterà di
aspettarlo. Bisogna dirglielo.»

       Dopo aver appreso da Pierre i particolari del matrimonio di Anatol' e aver sfogato
con imprecazioni la propria ira contro di lui, Mar'ja Dmitrievna gli comunicò la ragione
per la quale lo aveva fatto chiamare. Aveva paura che il conte Ilja Andrejè oppure
Bolkonskij, il quale poteva arrivare da un momento all'altro, venissero a sapere questa
faccenda che lei aveva intenzione di tener nascosta e sfidassero a duello Kuragin, e perciò
lo pregava di ordinare in nome suo al cognato di allontanarsi da Mosca e di non osare
mostrarsi ai suoi occhi. Pierre le promise di soddisfare il suo desiderio, rendendosi conto
del pericolo che incombeva sul vecchio conte come pure su Nikolaj e sul principe Andrej.
Dopo avergli esposte in modo breve e conciso le proprie ingiunzioni, Mar'ja Dmitrievna lo
fece passare nel salone.

       «Bada che il conte non sa nulla. Tu comportati come se nulla fosse,» gli disse.
«Quanto a me, vado a dire a Nataša che è inutile che aspetti! E resta a pranzo, se vuoi,»
gridò poi a Pierre.

       Pierre si incontrò con il vecchio conte. Era turbato e sconvolto. Quella mattina
Nataša gli aveva detto di aver respinto Bolkonskij.

       «È un guaio, un guaio, mon cher,» disse egli a Pierre,«è un guaio con queste ragazze
quando sono lontane dalla madre; sono così rammaricato d'essere venuto qui. Con voi
sarò sincero. Avete sentito? Ha respinto il fidanzato senza aver chiesto nulla a nessuno.
D'accordo, io non sono mai stato molto soddisfatto di questo matrimonio. Lui sarà anche
un'ottima persona, ma, che dire, sposandosi contro il volere del vecchio principe non
sarebbero stati felici, e a Nataša non mancano certo i pretendenti. Tuttavia la cosa ormai
durava da tanto tempo; e poi come si fa a fare un passo simile all'insaputa del padre, della
madre! Adesso, poi, è malata e Dio solo sa che cos'abbia! Va male, caro conte, va male con
le ragazze quando non c'è la madre...»

       Pierre si accorse che il conte era sconvolto e cercò di portare la conversazione su un
altro argomento, ma il conte tornava di continuo a ciò che l'affliggeva.

                                                                                         711
www.writingshome.com
                                   Lev Nicolaevic Tolstoj – Guerra e pace


       Nel salotto entrò Sonja col viso allarmato.

       «Nataša non sta tanto bene; è in camera sua e vorrebbe vedervi. Mar'ja Dmitrievna è
da lei e anch'essa vi prega di andare.»

       «Sì, voi siete molto amico di Bolkonskij; senza dubbio vuole darvi qualche
messaggio per lui,» disse il conte. «Ah, Dio mio, Dio mio! Tutto andava così bene!» E,
portandosi le mani ai radi capelli grigi che aveva sulle tempie, il conte uscì dalla stanza.

       Mar'ja Dmitrievna aveva annunciato a Nataša che Anatol' era sposato. Nataša non
le aveva creduto ed esigeva la conferma da Pierre in persona. Sonja lo disse a Pierre
mentre l'accompagnava verso la camera di Nataša.

       Nataša, pallida, severa, era seduta accanto a Mar'ja Dmitrievna e, fin dalla porta,
Pierre fu accolto dal suo sguardo lucido e febbrile che lo interrogava. Lei non gli sorrise,
non gli fece un cenno con la testa; lo guardava soltanto, ostinatamente, e il suo sguardo gli
domandava una sola cosa: era un amico, lui, o un nemico come tutti gli altri, per quanto
riguardava Anatol'? Per se stesso, evidentemente, Pierre per lei non esisteva.

       «Lui sa tutto,» disse Mar'ja Dmitrievna, indicando Pierre e rivolgendosi a Nataša.
«Sarà lui a dirti se ti ho detto la verità oppure no.»

       Nataša guardava ora l'uno, ora l'altra come una belva ferita e braccata guarda i cani
e i cacciatori che si avvicinano.

       «Natal'ja Il'inièna,» cominciò Pierre, chinando gli occhi e provando un senso di
pietà per lei e di repulsione per quanto doveva fare, «che questo sia vero o non sia vero,
per voi dev'essere lo stesso, perché...»

       «Allora non è vero che è sposato?»

       «È la verità.»

       «È già sposato? E da molto tempo?» domandò lei. «Mi date la vostra parola
d'onore?»

       Pierre le diede la sua parola d'onore.

       «È ancora qui?» domandò lei in fretta.

       «Sì, l'ho visto poco fa.»



                                                                                               712
www.writingshome.com
                               Lev Nicolaevic Tolstoj – Guerra e pace


       Evidentemente Nataša non aveva la forza di parlare e fece un cenno con la mano
perché la lasciassero sola.



XX



       Pierre non si trattenne a pranzo; appena uscito dalla camera di Nataša, se ne andò.
Andò in giro per la città a cercare Anatol' Kuragin, al cui pensiero adesso tutto il sangue
gli affluiva al cuore tanto che si sentiva mozzare il respiro. Non era né alle montagne, né
dagli zingari, né da «Comoneno». Pierre andò al club. Qui tutto era come al solito: i soci
venuti per il pranzo sedevano a gruppi e salutarono Pierre, parlando delle novità
cittadine. Un domestico, dopo averlo salutato, essendo al corrente delle sue conoscenze ed
abitudini, gli riferì che gli era stato riservato un posto nella sala da pranzo piccola, che il
principe Michail Zacharyè era in biblioteca e Pavel Timofeiè non era ancora arrivato. Uno
dei conoscenti di Pierre, nel mezzo di una conversazione sul tempo, gli domandò se avesse
saputo qualcosa del rapimento della Rostova da parte di Kuragin, di cui si parlava in città,
e se la notizia fosse vera. Pierre rispose ridendo che era un'assurdità, giacché in quel
momento lui veniva proprio da casa Rostov. Chiese a tutti di Anatol'; uno gli disse che non
era ancora venuto, un altro che doveva venire a pranzo. A Pierre faceva uno strano effetto
vedere quella folla calma e indifferente che non sapeva che cosa stesse succedendo invece
nella sua anima. Girò per il salone, aspettò finché tutti non furono arrivati e, senza ormai
attendere più Anatol', rinunciò a pranzare e se ne andò a casa.

       Mentre Pierre lo cercava, quel giorno Anatol' era a pranzo da Dolochov e si
consigliava con lui sul modo migliore per rimediare alla faccenda ormai compromessa. Gli
sembrava necessario incontrarsi con la Rostova. La sera andò da sua sorella per discutere
con lei sulle modalità di quell'incontro, cosicché, quando Pierre, dopo aver girato invano
per tutta Mosca, tornò a casa, il maggiordomo gli annunciò che il principe Anatolij
Vasil'eviè era dalla contessa. Il salone di Hélène era pieno di invitati.

       Senza salutare la moglie, che non aveva ancora visto dopo il suo ritorno a Mosca (in
quel momento lei gli era più odiosa che mai), Pierre entrò nel salotto, e, vedendo Anatol'
gli si avvicinò.

       «Ah, Pierre,» disse la contessa avvicinandosi al marito. «Tu non sai in che
situazione si trova il nostro Anatol'...»


                                                                                           713
www.writingshome.com
                               Lev Nicolaevic Tolstoj – Guerra e pace


       Ma si fermò, vedendo nella testa protesa del marito, nei suoi occhi scintillanti, nel
suo passo risoluto quei sintomi terribili di furore e di energia che lei ben conosceva e
aveva personalmente sperimentato dopo il duello con Dolochov.

       «Dove siete voi, c'è la corruzione, c'è il male,» disse Pierre alla moglie. «Anatol',
venite, devo parlarvi,» aggiunse in francese.

       Anatol' si volse a guardare la sorella e si alzò docilmente per seguire Pierre.

       Pierre lo afferrò per un braccio, lo trasse verso di sé e si avviò per uscire.

       «Si vous vous permettez dans mon salon... !» disse Hélène a bassa voce; ma Pierre uscì
dalla stanza senza risponderle.

       Anatol' lo seguì con la solita andatura spavalda; ma sul suo volto c'erano i segni
dell'inquietudine.

       Entrando nello studio, Pierre chiuse la porta e si rivolse ad Anatol' senza guardarlo.

       «Voi avete promesso alla contessina Rostova di sposarla? Volevate rapirla?»

       «Mio caro,» rispose Anatol' in francese (lingua in cui si svolgeva tutta la
conversazione), «non mi ritengo tenuto a rispondere a domande fatte in questo tono.»

       La faccia di Pierre, che già prima era pallida, si alterò per il furore. Con la sua grossa
mano egli afferrò Anatol' per il collo dell'uniforme e prese a scuoterlo in qua e in là fin
quando la faccia di Anatol' non ebbe assunto una congrua espressione di spavento.

       «Quando dico che io devo parlarvi...» ripeté Pierre.

       «Via, tutto questo è sciocco, non vi pare?» disse Anatol' tastando un bottone del
colletto strappato insieme con la stoffa.

       «Voi siete un mascalzone, un delinquente; non so che cosa mi trattiene dal piacere
di fracassarvi la testa con questo,» disse Pierre esprimendosi in modo così artificioso
perché parlava in francese.

       Aveva afferrato un pesante fermacarte e sollevato in un gesto minaccioso, ma
affrettandosi però a rimetterlo subito a posto.

       «Le avete promesso di sposarla?»

       «Io, io non pensavo... Del resto, io non l'ho mai promesso, perché...»


                                                                                             714
www.writingshome.com
                               Lev Nicolaevic Tolstoj – Guerra e pace


       Pierre l'interruppe.

       «Avete delle lettere sue? Avete delle lettere?» tornò a ripetere, avvicinandosi ad
Anatol'.

       Anatol' gli lanciò un'occhiata e subito si ficcò una mano in tasca levandone il
portafoglio.

       Pierre prese la lettera che l'altro gli porgeva, e spingendo da parte un tavolo che gli
impediva il passo si lasciò cadere sul divano.

       «Je ne serai pas violent, ne craignez rien,» disse, rispondendo a un gesto spaventato di
Anatol'. «Ecco le lettere, dunque; e uno,» disse ancora come se ripetesse una lezione a se
stesso. «In secondo luogo,» continuò, dopo un momento di silenzio, alzandosi di nuovo e
cominciando a camminare, «domani voi dovete partire da Mosca.»

       «Ma come faccio...»

       «In terzo luogo,» continuò Pierre senza ascoltarlo, «non dovrete mai dire una parola
di ciò che c'è stato fra voi e la contessina. Questo, lo so, non posso proibirvelo; ma se avete
un briciolo di coscienza...»

       Pierre fece alcune volte il giro della stanza in silenzio; Anatol' era seduto davanti al
tavolo e si mordeva le labbra con la fronte aggrottata.

       «Insomma, non siete capace di rendervi conto che, oltre al vostro piacere, c'è la
felicità, la tranquillità delle altre persone, che voi eravate pronto a rovinare un'intera
esistenza perché avevate voglia di divertirvi. Divertitevi con le donne del genere di mia
moglie, con loro ne avete tutto il diritto, loro sanno che cosa volete da loro. Loro sono
armate contro di voi dalla stessa esperienza di corruzione; ma promettere a una ragazza di
sposarla... ingannarla, rapirla... Come fate a non capire che non è meno vile che picchiare
un vecchio o un bambino?...»

       Pierre tacque e si rivolse ad Anatol' con uno sguardo non più collerico, ma
interrogativo.

       «Questo io non lo so. Eh?» disse Anatol' rinfrancandosi via via che la collera di
Pierre si andava placando. «Questo io non lo so e non voglio nemmeno saperlo,» disse
senza guardare Pierre mentre la mascella inferiore gli tremava leggermente. «Ma voi mi
avete detto parole come delinquente e roba del genere, ed io, comme un homme d'honneur,
non posso permetterle a nessuno.»

                                                                                           715
www.writingshome.com
                               Lev Nicolaevic Tolstoj – Guerra e pace


       Pierre lo guardava con stupore, incapace di capire che cosa l'altro volesse.

       «Sebbene questo sia accaduto a quattr'occhi,» continuò Anatol', «io tuttavia non
posso...»

       «Che cosa? Vorreste forse soddisfazione?» chiese ironicamente Pierre.

       «Almeno potreste ritirare le vostre parole. Eh? Se volete che rispetti i vostri desideri.
Eh?»

       «Le ritiro, le ritiro,» disse Pierre, «e vi prego di scusarmi.» Involontariamente
guardò il bottone strappato. «E se avete bisogno di soldi per il viaggio...»

       Anatol' sorrise.

       Quel sorriso timido e insieme ignobile che ben conosceva per averlo visto sul volto
di sua moglie fece esplodere Pierre.

       «Che razza vile, che gente senz'anima!» esclamò, e uscì dalla stanza.

       Il giorno dopo Anatol' partì per Pietroburgo.



XXI



       Pierre andò da Mar'ja Dmitrievna a comunicarle che il suo desiderio - che Kuragin,
cioè, se ne andasse da Mosca - era stato esaudito. Tutta la casa era in preda al turbamento e
all'agitazione. Nataša stava molto male; come Mar'ja Dmitrievna confidò in segreto a
Pierre, la stessa notte in cui le era stato annunciato che Anatol' era già sposato, si era
avvelenata con dell'arsenico che si era procurata di nascosto. Dopo averne trangugiato un
poco, si era così spaventata che aveva svegliato Sonja e le aveva rivelato quello che aveva
fatto. Erano state prese in tempo le misure necessarie contro il veleno e adesso Nataša era
fuori pericolo, ma era tuttavia così debole, che non era possibile pensare di portarla in
campagna e si era mandata a chiamare la contessa. Pierre s'incontrò col conte sconvolto e
con Sonja piangente, ma non poté vedere Nataša.

       Quel giorno egli pranzò al club. Udì da ogni parte parlare del tentato rapimento
della Rostova e ostinatamente smentì questi discorsi; assicurò che, semplicemente, suo
cognato aveva chiesto la mano della Rostova e ne aveva avuto un rifiuto. A Pierre


                                                                                            716
www.writingshome.com
                              Lev Nicolaevic Tolstoj – Guerra e pace


sembrava che fosse suo dovere nascondere la cosa e salvaguardare la reputazione di
Nataša.

       Egli aspettava con terrore il ritorno del principe Andrej e ogni giorno andava ad
informarsi sul suo conto dal vecchio principe.

       Tramite M.lle Bourienne il principe Nikolaj Andrejè era al corrente di tutte le voci
che correvano in città, e aveva anche letto il biglietto mandato alla principessina Mar'ja,
nel quale Nataša rifiutava il suo fidanzato. Ora sembrava più allegro del solito e aspettava
il figlio con impazienza.

       Alcuni giorni dopo la partenza di Anatol', Pierre ricevette un biglietto del principe
Andrej, in cui egli lo informava del suo arrivo e lo pregava di recarsi da lui.

       Arrivato a Mosca, sin dal primo momento il principe Andrej aveva avuto dal padre
il biglietto che Nataša aveva scritto alla principessina Mar'ja (era stata M.lle Bourienne a
rubare il biglietto alla principessina Mar'ja e a consegnarlo al principe) e aveva udito dal
padre, con molti commenti, il racconto del rapimento di Nataša.

       Il principe Andrej era arrivato la sera e Pierre andò da lui il mattino dopo. Pierre si
aspettava di trovare il principe Andrej press'a poco nello stesso stato in cui era Nataša;
perciò fu meravigliato quando, entrando nel salotto, udì dallo studio la voce rumorosa del
principe Andrej che parlava animatamente di un certo intrigo pietroburghese. Il vecchio
principe e la voce di qualcun altro lo interrompevano di tanto in tanto. Incontro a Pierre
venne la principessina Mar'ja. Ella sospirò, accennando con gli occhi alla porta dietro la
quale si trovava il principe Andrej. Desiderava evidentemente esprimere la propria
partecipazione al suo dolore, ma dalla faccia della principessina Mar'ja Pierre comprese
che lei era contenta di quanto era successo e del modo in cui il fratello aveva appreso la
notizia del tradimento della fidanzata.

       «Ha detto che se l'aspettava,» disse, «io so che il suo orgoglio non gli permette di
esprimere ciò che sente, ma comunque ha sopportato la cosa meglio, molto meglio di
quanto io mi aspettassi. Si vede che così doveva essere...»

       «Ma possibile che tutto sia proprio finito?» disse Pierre.

       La principessina Mar'ja lo guardò con stupore. Non riusciva nemmeno a capire
come si potesse domandare una cosa simile. Pierre entrò nello studio.




                                                                                          717
www.writingshome.com
                                 Lev Nicolaevic Tolstoj – Guerra e pace


          Il principe Andrej vestiva in borghese. Era molto cambiato, palesemente rimesso in
salute ma con una ruga in mezzo ai sopraccigli che prima non aveva. Era in piedi di fronte
al padre e al principe Mešèerskij e discuteva con calore, facendo dei gesti energici.

          Si parlava di Speranskij: era appena giunta a Mosca la notizia dell'improvviso esilio
e del presunto tradimento.

          «Adesso lo condannano e lo accusano le stesse persone che un mese fa erano
entusiaste di lui,» diceva il principe Andrej, «e quelli stessi che non erano nemmeno in
grado di capire i suoi propositi. Condannare un uomo in disgrazia è molto facile: in questo
modo gli si scaricano sulle spalle tutti gli errori degli altri; ma io dico che se, durante
questo regno, si è fatto qualcosa di buono, tutto questo è stato fatto da lui, da lui
soltanto...» Accorgendosi di Pierre, egli si fermò. Il suo viso ebbe un tremito e assunse
un'espressione contrariata. «E i posteri gli renderanno giustizia,» concluse; poi si rivolse a
Pierre.

          «Ebbene, tu come stai? Diventi sempre più grasso,» disse animatamente; ma quella
nuova ruga si incise ancor più profonda nella sua fronte. «Sì, io sto bene,» rispose alla
domanda di Pierre, e sorrise ironico.

          Per Pierre era chiaro che quel sorriso significava:

          «Sto bene, ma la mia salute non serve a nessuno.» Dopo aver detto qualche parola a
Pierre sul pessimo stato delle strade dopo la frontiera polacca, sul fatto d'aver incontrato in
Svizzera delle persone che conoscevano Pierre e sul signor Dessalles che aveva portato
dall'estero come educatore per il figlio, il principe Andrej tornò a immergersi con lo stesso
calore nella discussione su Speranskij, che nel frattempo era continuata fra i due vecchi.

          «Se si trattasse di tradimento e se ci fossero le prove dei suoi rapporti segreti con
Napoleone, le avrebbero denunciate pubblicamente,» disse parlando in fretta e con calore.
«Io personalmente non amavo e non amo Speranskij, però amo la giustizia.»

          Ora Pierre ritrovava nel suo amico il bisogno, che lui stesso conosceva fin troppo
bene, di agitarsi e di discutere per una questione che gli era estranea soltanto per soffocare
dei pensieri intimi troppo penosi.

          Quando il principe Mešèerskij se ne fu andato, il principe Andrej prese Pierre sotto
braccio e lo invitò nella stanza che gli era stata assegnata. Nella camera c'era un letto
disfatto, e valigie e bauli aperti. Il principe Andrej si avvicinò ai bagagli, prese una scatola
e ne tolse un pacchetto incartato. Faceva tutto in silenzio e molto in fretta. Si rialzò ed ebbe
un colpo di tosse. Aveva il volto accigliato e le labbra serrate.
                                                                                             718
www.writingshome.com
                                Lev Nicolaevic Tolstoj – Guerra e pace


       «Scusami se ti do questo fastidio...»

       Pierre capì che il principe Andrej voleva parlargli di Nataša e la sua larga faccia
espresse un sentimento di compatimento e di partecipazione. Questa espressione irritò il
principe Andrej, che continuò in tono deciso, rumoroso e sgradevole: «Ho avuto un rifiuto
da parte della contessina Rostova e mi sono giunte voci che tuo cognato ne avrebbe chiesto
la mano, o qualcosa di simile. È vero?»

       «È vero e non è vero,» cominciò Pierre; ma il principe Andrej lo interruppe.

       «Ecco le sue lettere e il ritratto,» disse.

       Prese il pacchetto dal tavolo e lo diede a Pierre.

       «Dallo alla contessina... se la vedrai.»

       «È molto malata,» continuò Pierre.

       «Dunque è ancora qui?» disse il principe Andrej. «E il principe Kuragin?» domandò
rapidamente.

       «È partito da molto tempo. Lei è stata in punto di morte...»

       «Mi dispiace molto per la sua malattia,» disse il principe Andrej. E sorrise del
sorriso freddo e sgradevole di suo padre.

       «Sicché il principe Kuragin non ha degnato della sua mano la contessina Rostova?»
disse poi, e soffiò più volte con il naso.

       «Lui non poteva sposarsi, perché è già sposato,» disse Pierre.

       Il principe Andrej ebbe una risata stridula: di nuovo faceva pensare a suo padre.

       «E dove si trova adesso vostro cognato, se lo posso sapere?» disse.

       «È partito per Pietroburgo... o almeno credo,» rispose Pierre.

       «Ma sì, che importanza ha?» disse il principe Andrej. «Riferisci alla contessina
Rostova che era e resta del tutto libera e che io le auguro ogni bene.»

       Pierre prese in mano il fascio di carte. Il principe Andrej lo guardava fisso come se
cercasse di ricordarsi se non dovesse dire ancora qualcos'altro o come se aspettasse che
parlasse Pierre.


                                                                                           719
www.writingshome.com
                              Lev Nicolaevic Tolstoj – Guerra e pace


       «Ascoltatemi: vi ricordate della nostra discussione a Pietroburgo?» disse Pierre, «vi
ricordate di...»

       «Mi ricordo,» rispose in fretta il principe Andrej, «avevo detto che si deve
perdonare una donna che sbaglia, ma non avevo detto di poterla perdonare io. Io non
posso.»

       «Ma vi sembra che si possa fare un paragone?...» disse Pierre.

       Il principe Andrej lo interruppe.

       «Dovrei chiedere di nuovo la sua mano, essere magnanimo o qualcosa del
genere?...» si mise a gridare con asprezza. «Sì, è molto nobile, ma io non sono capace di
andare sur les brises de Monsieur. Se vuoi essermi amico, non parlarmi mai più... di tutto
questo. Addio, dunque. E, ti prego, consegnale...»

       Pierre uscì e andò dal vecchio principe e dalla principessina Mar'ja.

       Il vecchio sembrava più animato del solito. La principessina Marja era come
sempre, ma Pierre notò che, pur fingendo di partecipare al dolore del fratello, era contenta
che il suo matrimonio fosse andato a monte. Guardandoli, Pierre comprese quanto
disprezzo e quanto rancore provassero nei confronti dei Rostov; capì che in loro presenza
non si poteva nemmeno nominare colei che aveva potuto sostituire il principe Andrej con
un altro.

       A pranzo il discorso cadde sulla guerra, che ormai chiaramente si stava
avvicinando. Il principe Andrej parlava e discuteva senza posa ora col padre, ora con
Dessalles - il precettore svizzero - e sembrava più animato del solito, di quell'animazione
di cui Pierre conosceva così bene la causa mortale.



XXII



       Quella sera stessa Pierre si recò dai Rostov per eseguire la sua commissione. Nataša
era a letto, il conte era al club e Pierre, consegnate le lettere a Sonja, andò da Mar'ja
Dmitrievna alla quale interessava sapere come il principe Andrej avesse reagito alla
notizia. Dieci minuti dopo Sonja entrò da Mar'ja Dmitrievna.

       «Nataša vuole assolutamente vedere il conte Pëtr Kirilloviè,» disse.

                                                                                        720
www.writingshome.com
                               Lev Nicolaevic Tolstoj – Guerra e pace


       «Ma come, farlo andare da lei? Di là da voi è tutto in disordine,» disse Mar'ja
Dmitrievna.

       «No, Nataša si è vestita ed è scesa in salotto,» disse Sonja.

       Mar'ja Dmitrievna si limitò a stringersi nelle spalle.

       «Quando arriverà la contessa? Questa ragazza m'ha fatto impazzire. E tu sta'
attento, non dirle tutto,» continuò, rivolgendosi a Pierre. «Manca perfino l'animo di
sgridarla; fa così pena, così pena!»

       Nataša era in piedi in mezzo al salotto, dimagrita, col viso pallido e severo, e niente
affatto vergognosa, come Pierre si aspettava di vedere. Quando egli apparve sulla porta,
ella ebbe un moto incontrollato, indecisa com'era se andargli incontro o aspettarlo dov'era.

       Pierre le si avvicinò in fretta. Credeva che lei gli avrebbe dato la mano come
sempre, ma, dopo essersi portata molto vicina a lui, Nataša si fermò ansimando e
lasciando cadere le braccia senza vita; la posa era la stessa che assumeva in mezzo al
salone per cantare; ma l'espressione era del tutto diversa.

       «Pëtr Kirilyè,» cominciò a dire in modo rapido, «il principe Bolkonskij era vostro
amico; è vostro amico,» si corresse. (Le sembrava che tutto appartenesse al passato e ora
fosse diverso.) «Allora lui mi disse di rivolgermi a voi...»

       Pierre la guardava in silenzio respirando forte. Fino a quel momento dentro di sé
l'aveva rimproverata e si era sforzato di disprezzarla, ma adesso ne aveva tanta pietà che
nella sua anima non c'era posto per il rimprovero.

       «Ora è qui... ditegli... che mi per... che mi perdoni.»

       Si fermò e il suo ansito si fece ancora più affrettato; ma non pianse.

       «Sì... glielo dirò, ma...» Pierre non sapeva che cosa dire.

       Nataša evidentemente era spaventata del pensiero che poteva aver avuto Pierre.

       «Lo so che tutto è finito,» disse in fretta. «No, questo non potrà mai accadere. Mi
tormenta soltanto il male che gli ho fatto. Ditegli una cosa sola: che io lo prego di
perdonarmi, di perdonarmi per tutto...»

       Nataša fu percorsa da un tremito in tutto il corpo e sedette su una sedia.

       Un sentimento di pietà come non aveva mai provato colmò tutta l'anima di Pierre.

                                                                                          721
www.writingshome.com
                               Lev Nicolaevic Tolstoj – Guerra e pace


       «Glielo dirò, gli dirò ancora una volta tutto,» disse Pierre, «ma... io desidererei
sapere una cosa...»

       «Che cosa?» disse lo sguardo di Nataša.

       «Desidererei sapere se voi avete amato...» Pierre non sapeva come nominare Anatol'
e arrossì al pensiero di lui, «se avete amato quell'uomo malvagio?»

       «Non chiamatelo malvagio,» disse Nataša, «Io non so nulla, non so nulla...» e di
nuovo scoppiò a piangere.

       E un sentimento ancor più forte di pietà, di tenerezza e d'amore invase Pierre.
Sentiva sotto gli occhiali scorrergli le lacrime, e sperava che non venissero notate.

       «Non ne parliamo più, amica mia,» disse.

       A un tratto quella sua voce dolce, affettuosa e colma di sincera tenerezza parve
molto strana a Nataša.

       «Non ne parliamo più, amica mia; ma vi prego di una cosa: consideratemi vostro
amico, e, se avete bisogno di un aiuto, di un consiglio, se anche semplicemente avrete
bisogno di aprire il vostro animo a qualcuno - non ora, ma quando avrete fatto di nuovo
luce nel vostro animo - ricordatevi di me.» Le prese la mano e la baciò. «Sarò felice se
potrò...» Pierre si confuse.

       «Non parlatemi così, non lo merito!» esclamò Nataša; e avrebbe voluto uscire dalla
stanza, ma Pierre la trattenne per una mano. Sapeva che aveva bisogno di dirle
qualcos'altro. Ma, quando lo disse, si stupì egli stesso delle proprie parole.

       «Calmatevi, vi prego; avete tutta la vita davanti a voi,» le disse.

       «Io? No, per me tutto è perduto,» rispose Nataša, avvilita e umiliata.

       «Tutto perduto?» ripeté lui. «Se io non fossi quello che sono, ma l'uomo più bello,
più intelligente, l'uomo migliore di questo mondo, e se fossi libero, in questo stesso istante
chiederei in ginocchio la vostra mano e il vostro amore.»

       Per la prima volta dopo molti giorni Nataša pianse lacrime di riconoscenza e di
commozione. Per un istante guardò Pierre, poi uscì dalla stanza.

       Anche Pierre, subito dopo di lei, raggiunse quasi di corsa l'anticamera, frenando le
lacrime di commozione e di felicità che gli serravano la gola; si infilò la pelliccia
imbrogliandosi con le maniche e salì sulla slitta.
                                                                                          722
www.writingshome.com
                               Lev Nicolaevic Tolstoj – Guerra e pace


       «Dove ordinate di andare?» domandò il cocchiere.

       «Dove?» si domandò Pierre. «Dove posso andare adesso? Al club o in visita? No.»
Tutti gli uomini gli sembravano così meschini, così poveri in confronto al sentimento di
commozione e d'amore che in quel momento provava, in confronto allo sguardo intenerito
e riconoscente col quale lei lo aveva guardato per l'ultima volta attraverso le lacrime.

       «A casa,» disse Pierre e, nonostante i dieci gradi sotto zero, aprì la pelliccia d'orso
sul suo largo petto, respirando gioiosamente.

       Era una notte fredda e serena. Sulle strade sporche e semibuie, sui tetti neri si
stendeva un cielo scuro e pieno di stelle. Solo guardando il cielo, Pierre non sentiva
l'offensiva bassezza di tutte le cose terrene in confronto alle altezze sulle quali spaziava la
sua anima. Arrivando in piazza Arbatskaja ai suoi occhi si aprì l'immenso spazio dello
scuro cielo stellato. Quasi a centro di quel cielo, sopra il Boulevard Preèistenskij, attorniata
da ogni lato dalle stelle, ma distinguendosi da tutte per la sua vicinanza alla terra, per la
sua luce bianca e la lunga coda sollevata in alto, stava l'enorme lucente cometa del 1812,
quella stessa cometa che, a quanto si diceva, preannunciava ogni sorta di orrori e la fine
del mondo. Ma quella luminosa stella con la lunga coda di raggi non suscitò in Pierre
alcun sentimento di terrore. Al contrario, con gioia, con occhi umidi di lacrime, Pierre
guardava quella stella luminosa, che dopo aver volato con indicibile velocità attraverso
spazi sterminati, seguendo una linea parabolica, come una freccia che si conficca nella
terra, si era come fissata in un punto da lei prescelto nel cielo nero, e lì si era fermata
levando energicamente la coda verso l'alto, scintillando e giocando con la sua bianca luce
fra le altre innumerevoli stelle sfavillanti. A Pierre sembrava che quella stella
corrispondesse perfettamente a ciò che c'era nel suo animo intenerito e rinfrancato, e che si
apriva a una vita nuova.



LIBRO TERZO




PARTE PRIMA




                                                                                            723
www.writingshome.com
                               Lev Nicolaevic Tolstoj – Guerra e pace




I



       Verso la fine del 1811 erano iniziati, sempre più intensi, l'armamento e la
concentrazione delle forze dell'Europa occidentale; e nel 1812 queste forze (milioni di
uomini,    se   si   contano     anche     quelli     che    provvedevano    al   trasporto    e
all'approvvigionamento dell'esercito), si mossero da occidente a oriente, in direzione della
frontiera con la Russia, verso la quale, a partire dal 1811, erano del pari affluite le forze
russe. Il 12 giugno le forze dell'Europa occidentale varcarono il confine con la Russia e
scoppiò la guerra: un evento contrario alla ragione e alla natura umana divenne realtà.
Milioni di uomini commisero, gli uni al danno degli altri un numero indicibile di misfatti,
tradimenti, ladrocini, rapine, incendi e assassinii, falsi in assegni e denaro, quali per secoli
non ne annoverano le cronache di tutti i tribunali del mondo. E invece durante quel
periodo gli uomini che se ne macchiarono non li considerarono nemmeno reati.

       Che cosa aveva prodotto un evento così straordinario?

       Quali ne furono le cause?

       Con ingenuo semplicismo gli storici dicono che tali cause furono l'offesa inferta al
duca di Oldenburg, l'inosservanza del sistema continentale, la sete di dominio di
Napoleone, la fermezza di Alessandro, gli errori dei diplomatici e così via.

       Di conseguenza, sarebbe bastato che Metternich, Rumjanèev o Talleyrand, fra un
ricevimento a corte e una cena, si fossero dati da fare per bene e avessero scritto più
abilmente una carta oppure che Napoleone avesse scritto ad Alessandro: Monsieur mon
frère, je consens à rendre le duché au duc d'Oldenburg, e la guerra non sarebbe scoppiata.

       È comprensibile che le cose si prospettassero in questi termini ai contemporanei. È
comprensibile che a Napoleone sembrasse che la causa della guerra fossero gli intrighi
dell'Inghilterra (come dichiarò più tardi all'isola di Sant'Elena). È comprensibile che ai
membri del Parlamento inglese sembrasse che la causa della guerra fosse la sete di
dominio di Napoleone, che al duca d'Oldenburg sembrasse il sopruso commesso a suo
danno, che i commercianti vedessero la causa della guerra nel sistema continentale, donde
era derivante la rovina dell'Europa; che ai vecchi soldati e ai generali tale causa sembrasse
essenzialmente la necessità di servirsi di loro per un'impresa purchessia; che i ligittimisti
dell'epoca trovassero indispensabile restaurare les bons principes, e i diplomatici
considerassero indubbio che tutto fosse accaduto perché l'alleanza austro-russa del 1809
                                                                                              724
www.writingshome.com
                              Lev Nicolaevic Tolstoj – Guerra e pace


non era stata celata con sufficiente diligenza a Napoleone, e che la stesura del
memorandum n. 178 era stata redatta in modo infelice. Si capisce che queste e
innumerevoli altre cause, il cui numero dipende dalla varia e imponente gamma di punti
di vista, sembrassero ovvie ai contemporanei; ma per noi posteri, che completiamo in tutto
la vastità, la grandezza dell'evento che allora si compì e che penetriamo il semplice e
terribile significato, queste cause appaiono inadeguate. A noi riesce incomprensibile che
milioni di uomini, cristiani, si siano torturati e uccisi a vicenda perché Napoleone era
avido di dominio, Alessandro era inflessibile nelle sue opinioni, la politica dell'Inghilterra
scaltra e il duca d'Oldenburg era stato offeso. Non è stato possibile stabilire un nesso
valido fra queste circostanze e il fatto in se stesso, di tanta uccisione e violenza: come mai,
per il semplice motivo che un duca era stato offeso, migliaia di persone che abitavano
all'altro capo dell'Europa fossero inviate a uccidere e a rovinare le popolazioni delle
province di Smolensk e di Mosca, e ne fossero, a loro volta, uccise.

      Per noi posteri, che non siamo storici e del pari non siamo condizionati dal gusto
della ricerca e perciò contempliamo l'avvenimento con serenità di giudizio, le sue cause ci
si prospettano diverse e copiose. Quanto più ci inoltriamo nella ricerca delle cause, tante
più ne scopriamo. E ogni causa considerata separatamente, o anche un'intera serie di cause
ci appaiono giuste di per se stesse e del pari false per la loro inconsistenza, se raffrontate
all'immensità dell'avvenimento: false per la loro inadeguatezza (senza l'intervento di tutte
le altre cause coincidenti) a produrre l'evento che allora si compì. Non meno valida, quale
motivazione, del rifiuto opposto da Napoleone di restituire il ducato di Oldenburg, può
sembrarci oggi anche la buona e la malavoglia di un qual si voglia caporale francese di
riprendere in pugno le armi: se infatti codesto individuo non avesse voluto riaprire le
ostilità - e come lui un secondo, un terzo, un quarto caporale o soldato - l'esercito di
Napoleone sarebbe stato assai più esiguo e la guerra, in pratica, non avrebbe potuto
scoppiare.

      Se Napoleone non si fosse offeso per la richiesta di ritirarsi oltre la Vistola e non
avesse ordinato alle sue truppe di avanzare, la guerra non ci sarebbe stata, ma se tutti i
sergenti non avessero voluto riprendere le armi, la guerra del pari sarebbe stata evitata. E
altrettanto si dica se fossero mancati gli intrighi dell'Inghilterra, e non ci fosse stato il
principe di Oldenburg, né il sentimento di offesa in Alessandro, come pure se in Russia
non ci fosse stato il potere autocratico, e né tanto meno la Rivoluzione francese, il
Direttorio, e l'Impero né tutto ciò che la Rivoluzione francese aveva prodotto, e così via.
Senza una sola di queste cause non sarebbe potuto accadere nulla. Dunque tutte queste
cause - miliardi di cause - hanno agito in concomitanza per dar luogo a ciò che accadde. Di
conseguenza, nulla fu causa isolata ed esclusiva dell'evento, ma l'evento dovette verificarsi
                                                                                           725
www.writingshome.com
                              Lev Nicolaevic Tolstoj – Guerra e pace


semplicemente perché doveva verificarsi. Milioni di uomini, rinunciando ai loro
sentimenti umani e alla loro umana ragione, dovevano andare da occidente a oriente e
uccidere i loro simili, così come secoli prima altre folle di uomini erano andati da oriente a
occidente per agire all'identico modo.

      Ma le azioni di Napoleone e di Alessandro, da una parola dei quali pareva
dipendere che l'evento si compisse o meno, non erano più autonome di quelle di ogni
singolo soldato spinto alla guerra dalla sorte o dalla coscrizione. Né poteva essere
altrimenti: infatti la volontà di Napoleone e di Alessandro (degli uomini, cioè, dai quali
pareva dipendere l'evento) poteva tradursi in atto solo per il coincidere d'innumerevoli
circostanze diverse; mancando una sola delle quali l'evento non poteva verificarsi. Era,
appunto, necessario che i milioni di uomini nelle cui mani risiedeva realmente la forza (i
soldati che sparavano, trasportavano gli approvvigionamenti e i cannoni) accettassero di
eseguire la volontà di deboli individui, e vi fossero indotti da un infinito numero di cause
eterogenee e diverse.

      Nella storia il fatalismo è inevitabile per spiegare i fenomeni irrazionali (di quelli,
cioè, la cui razionalità ci resta insondabile). Quanto più ci sforziamo di spiegare
razionalmente tali aspetti della storia, tanto più essi appaiono ai nostri occhi incongrui e
incomprensibili.

      Ogni persona vive per se stessa, gode di libertà per raggiungere i propri fini
personali e sente con tutto il proprio essere che in un dato momento può compiere o non
compiere una data azione; ma non appena l'ha compiuta, quella stessa azione diventa
irrimediabile, rientra nel patrimonio della storia, nella quale non ha più carattere di libertà
ma di predestinazione.

      Ci sono due aspetti della vita, in ogni singola persona: la vita personale, che è tanto
più libera quanto più astratti sono i suoi interessi; e la vita elementare, di branco, nella
quale l'uomo inevitabilmente esegue le leggi che gli sono prescritte.

      Coscientemente l'uomo vive per sé, ma incoscientemente, diventa lo strumento atto
a perseguire i fini della storia, della comunità umana. Una volta compiuto l'atto è
irrimediabile e le sue conseguenze, coincidendo nel tempo con milioni di altre azioni di
altri uomini, assumono un significato storico. Quanto più in alto si colloca una persona
nella scala sociale, quanto maggiore è il numero delle persone alle quali è legato, tanto più
evidenti sono la predeterminazione e l'inevitabilità di ciascuno dei suoi atti.

      «Il cuore dei re è nelle mani di Dio.»

                                                                                           726
www.writingshome.com
                               Lev Nicolaevic Tolstoj – Guerra e pace


      «Il re è lo schiavo della storia.»

      La storia, ossia la vita inconscia, comune, di branco, della umanità, si serve a ogni
istante della vita dei re come di uno strumento volto a conseguire i propri fini.



      Sebbene allora, era il 1812, a Napoleone sembrasse più che mai che dipendesse da
lui verser o non verser le sang de ses peuples (come gli aveva scritto nell'ultima lettera
Alessandro), mai come allora egli soggiacque a quelle leggi inevitabili che, sebbene in
rapporto a se stesso gli sembrasse d'agire secondo il proprio arbitrio, lo costringevano a
fare per la comunità umana, per la storia, quello che appunto era destinato a compiersi.

      Gli uomini d'occidente si portavano verso oriente col proposito di uccidere. E, in
conformità alla legge della coincidenza delle cause, venivano di per se stesse a inserirsi e a
coincidere con questo evento migliaia di piccole circostanze, volte a provocare tale
movimento e la guerra conseguente: le proteste per l'inosservanza del sistema
continentale; il duca di Oldenburg; il movimento delle truppe verso la Prussia, intrapreso
(così come sembrava a Napoleone) al solo scopo di ottenere una pace armata;
l'inclinazione alla guerra, a lungo coltivata dall'Imperatore dei francesi, che coincideva con
la disposizione del suo popolo; l'entusiasmo manifestato per i grandiosi preparativi e per
le spese inerenti; la necessità di ottenere vantaggi che ripagassero di quelle spese; le
inebrianti onoranze di Dresda; le trattative diplomatiche che, secondo l'opinione dei
contemporanei, furono animate dal sincero desiderio di raggiungere la pace, e invece non
fecero che ulcerare l'amor proprio elle due parti; oltre a queste, infinite altre cause che si
inserivano in codesto evento che doveva verificarsi e coincidevano con esso. Quando una
mela è matura e cade, qual è la causa che la fa cadere? Perché gravita verso la terra, perché
il picciolo si secca, perché viene prosciugata dal sole, perché diventa più pesante, perché il
vento la scuote? Forse perché il bambino che sta lì sotto ha voglia di mangiarsela?

      Nulla, in sé, di tutto questo, costituisce la vera causa. Tutto questo è soltanto la
coincidenza delle condizioni per le quali si compie ogni evento vitale, organico,
elementare. Il botanico che affermasse come la caduta della mela sia dovuta al dilatarsi del
tessuto cellulare e cose del genere, avrebbe ragione quanto il bambino che, stando lì sotto,
dicesse che la mela è caduta, perché lui aveva voglia di mangiarla e aveva detto una
preghiera propizia per l'evento. Così, sarebbe altrettanto nel vero e nel falso chi dicesse che
Napoleone mosse contro Mosca perché tale era la sua volontà, e andò incontro alla rovina
perché così aveva voluto Alessandro. E del pari avrebbe torto e al tempo stesso ragione chi
dicesse che la frana di una montagna di milioni di libbre, scavata all'interno, crollerà

                                                                                           727
www.writingshome.com
                               Lev Nicolaevic Tolstoj – Guerra e pace


perché l'ultimo operaio l'ha colpita per l'ultima volta col piccone. Negli eventi storici i
cosiddetti grandi uomini sono le etichette che danno il nome a un dato evento, e che,
proprio come le etichette, meno di ogni altra cosa hanno un preciso rapporto con l'evento.

       Ogni azione compiuta da costoro, e che ad essi sembra un atto di libero arbitrio, in
senso storico è tutt'altro che arbitraria, ma viene a trovarsi in connessione con tutto il corso
della storia ed è predestinata ab aeterno.



II



       Il 29 maggio Napoleone lasciò Dresda, dove aveva sostato per tre settimane,
circondato da una corte di principi, duchi, re e persino da un imperatore. Prima di partire,
Napoleone aveva vezzeggiato i principi, i re e l'imperatore che se lo erano meritato; aveva
rampognato i re e i principi dei quali non era soddisfatto; aveva fatto dono all'imperatrice
d'Austria di perle e brillanti suoi personali (ovverossia sottratti ad altri re), e dopo aver
teneramente abbracciata l'imperatrice Maria Luisa, come riferisce il suo storico, la lasciò
afflitta da una separazione che lei - questa Maria Luisa che si considerava sua consorte,
sebbene a Parigi egli avesse un'altra moglie non sembrava poter sopportare. Benché i
diplomatici credessero ancora nella possibilità di salvare la pace e lavorassero attivamente
a tale scopo; benché lo stesso Napoleone avesse scritto una lettera all'imperatore
Alessandro, chiamandolo Monsieur mon frère, nella quale affermava in tutta sincerità di
non desiderare la guerra e che l'avrebbe sempre amato e stimato, partì nondimeno per
raggiungere l'esercito, e ad ogni tappa continuò a impartire ordini volti ad accelerare il
movimento delle truppe da occidente verso oriente. Viaggiava in una carrozza di posta,
trainata da sei cavalli, circondata da paggi, da aiutanti di campo e dalla scorta,
percorrendo la grande arteria che passava Posen, Thorn, Danzica e raggiungeva
Königsberg. E in ciascuna di queste città, moltitudini di persone lo accolsero con
trepidazione ed entusiasmo.

       L'armata si spostava da occidente verso oriente, e i cavalli, via via sostituiti,
trasportavano anche lui nella stessa direzione. Il 10 giugno egli raggiunse l'armata e
pernottò nella foresta di Wilkowiszki, in un alloggio appositamente allestito nella tenuta
di un conte polacco.

       Il giorno dopo, raggiunta l'armata, Napoleone si portò in carrozza sulle rive del
Niemen per esaminare da vicino il punto in cui si sarebbe dovuto valicare il fiume.

                                                                                            728
www.writingshome.com
                                  Lev Nicolaevic Tolstoj – Guerra e pace


       Indossò un'uniforme polacca e si spinse giù sulla riva.

       Avendo visto dall'altra parte les Cosaques e la distesa delle steppe (les Steppes), al
centro delle quali sorgeva Moscou, la ville sainte, la capitale di quello stato paragonabile
all'impero degli Sciti dove si era spinto Alessandro il Macedone, tra la sorpresa generale e
in più in contrasto con ogni considerazione strategica e diplomatica, Napoleone ordinò
l'avanzata, e l'indomani le sue truppe cominciarono a varcare il Niemen.

       Nelle prime ore del 12 egli uscì dalla tenda, che quel giorno era stata piantata sulla
scoscesa sponda destra del Niemen, e attraverso il binocolo indugiò a osservare il finire
incessante delle sue truppe, che dalla foresta di Wilkowiszki dilagavano sui tre ponti
gettati sul corso del Niemen. Le truppe non ignoravano la presenza dell'Imperatore: lo
cercavano con gli occhi, e quando rintracciavano lassù, davanti alla tenda, la nota figura in
redingote e bicorno, gettavano in alto i képi e gridavano: «Vive l'Empereur!» L'uno dopo
l'altro, senza mai esaurirsi, i torrenti umani prorompevano, continuavano a sgorgare
dall'immensa foresta che fino a poco prima li aveva tenuti nascosti, e, incolonnandosi sulle
tre teste di ponte passavano sulla sponda opposta.

       «On fera du chemin cette fois-ci. Oh! Quand il s'en mêle lui-même ça chauffe. Nom de
Dieu... Le voilà. Vive l'Empereur! Les voilà donc les steppes de l'Asie! Vilain pays tout de même.
Au revoir, Beauché; je te réserve le plus beau palais de Moscou. Au revoir! Bonne chance... L'as tu
vu, l'Empereur? Vive l'Empereur!... preur! Si on me fait gouverneur aux Indes, Gérard, je te fais
ministre du Cachemir, c'est arrêté. Vive l'Empereur! Vive! vive! vive! Les gredins de Cosaques,
comme ils filent. Vive l'Empereur! Le voilà! Le vois tu? Je l'ai vu deux fois comme je te vois. Le
petit caporal... Je l'ai vu donner la croiíx à l'un des vieux... Vive l'Empereur!...» dicevano voci
d'uomini, vecchi e giovani, diversissimi per carattere e posizione sociale. E sulla faccia di
tutti questi uomini era dipinta un'espressione comune di gioia per l'inizio della campagna
da tanto tempo attesa, e di entusiasmo e di devozione per l'uomo in redingote grigia
piantato lassù, lassù, in alto.

       Il 13 giugno fu sellato per Napoleone un piccolo purosangue arabo; egli montò in
sella e si avviò al galoppo verso uno dei ponti sul Niemen, mentre senza posa
echeggiavano ovazioni entusiastiche, che lui evidentemente sopportava solo perché non si
poteva proibire a quegli uomini di manifestare con le grida il loro affetto per l'imperatore.
Ma in realtà queste grida, che lo accompagnavano ovunque, lo opprimevano e lo
distraevano dalle preoccupazioni d'ordine militare che lo avevano assalito fin dal
momento in cui aveva raggiunto l'esercito. Varcò il fiume su uno degli oscillanti ponti di
barche; raggiunse la sponda opposta, poi bruscamente deviò a sinistra e si diresse al
galoppo verso Kowno, preceduto dai cacciatori della guardia a cavallo, frementi di gioia e
                                                                                               729
www.writingshome.com
                              Lev Nicolaevic Tolstoj – Guerra e pace


d'entusiasmo, che gli aprivano la strada, facendo sgomberare la strada alle truppe. Giunto
all'ampio corso della Wilja, si fermò accanto a un reggimento polacco di ulani, in sosta
sulla riva.

       «Evviva!» gridarono i polacchi, anch'essi presi da entusiasmo, scompigliando le file
e accalcandosi l'un l'altro per poterlo vedere. Napoleone osservò il fiume, smontò da
cavallo e sedette su un tronco d'albero che giaceva lungo la sponda. A un tacito segno gli
porsero il binocolo; egli lo appoggiò sulla schiena di un paggio, subito accorso felice, e si
mise a guardare la sponda opposta del corso d'acqua. Poi prese a consultare una carta
geografica dispiegata su alcuni tronchi ammucchiati. Senza alzare il capo disse qualcosa e
due suoi aiutanti partirono al galoppo verso gli ulani polacchi.

       «Che cosa? Che ha detto?» si udì fra le file degli ulani, quando uno degli aiutanti li
raggiunse al galoppo.

       Era stato impartito l'ordine di trovare un punto della corrente ove poter passare a
guado, e di varcare il fiume. Il comandante degli ulani polacchi, un uomo anziano di
bell'aspetto, arrossendo e confondendosi per l'emozione, chiese all'aiutante se gli fosse
consentito attraversare il fiume coi suoi ulani senza cercare il guado. Chiedeva che gli
fosse concesso di attraversare la corrente sotto gli occhi dell'imperatore; ed era evidente il
suo timore di sentirsi opporre un rifiuto, come un ragazzo che chieda il permesso di
montare a cavallo. L'aiutante rispose che probabilmente l'imperatore non avrebbe sgradito
questo eccesso di zelo.

       Non appena l'aiutante ebbe espresso quest'opinione, il vecchio ufficiale baffuto levò
alta la sciabola, il volto radioso e gli occhi luccicanti, lanciò un «Evviva!», e dopo aver
ordinato agli ulani di seguirlo, diede di sprone al cavallo e galoppò in direzione del fiume.
Scudisciò con rabbia il cavallo che gli si era impuntato sotto, poi entrò deciso nell'acqua,
inoltrandosi verso la rapida corrente. Centinaia di ulani galopparono dietro di lui. Al
centro, dove la corrente era più impetuosa, l'acqua era fredda, la sensazione
raccapricciante. Gli ulani si aggrappavano l'uno all'altro cadendo di cavallo; qualche
animale affogò, e affogarono anche alcuni uomini; gli altri insistevano nel procedere a
nuoto, chi stando in sella, chi reggendosi alla criniera. Si sforzavano di nuotare, avanti,
verso l'altra sponda, e, sebbene a mezzo miglio di distanza ci fosse il guado, erano
orgogliosi di nuotare e di affogare in quel fiume, sotto lo sguardo di quell'uomo che,
seduto sul tronco, non si curava nemmeno di guardare. Quando l'aiutante fu di ritorno,
colse il momento opportuno e si permise di attirare l'attenzione dell'imperatore sulla
devozione di cui i polacchi davano prova nei confronti della sua persona. Il piccolo uomo
in redingote grigia si alzò e, chiamato a sé Berthier, prese a passeggiare con lui avanti e
                                                                                          730
www.writingshome.com
                               Lev Nicolaevic Tolstoj – Guerra e pace


indietro lungo la riva, impartendo ordini e dando ogni tanto un rapido sguardo
contrariato a quegli ulani che annegavano, distraendolo dalla sua concentrazione.

       Non era nuova per lui, la convinzione che la sua presenza a ogni capo del mondo,
dall'Africa alle steppe della Moscovia, agiva sulle folle come la folgore e lo precipitava in
un folle oblio di se stesso. Si fece portare il cavallo e si avviò verso il suo alloggiamento.

       Nel fiume affogarono quaranta ulani nonostante le barche inviate a soccorrerli. La
maggior parte tornò indietro, riguadagnando la riva donde erano partiti. Il colonnello e
alcuni uomini attraversarono il fiume e risalirono a fatica l'altra sponda. Ma non appena
usciti dall'acqua con le uniformi zuppe che gli si appendevano al corpo e ruscellavano
d'acqua, si misero a gridare «Evviva!», guardando estatici il punto dove poco prima c'era
Napoleone, ma dove adesso non c'era già più. E in quel momento si credettero felici.

       La sera, fra due disposizioni, che ebbe a dare - una volta a introdurre al più presto
in Russia false banconote, l'altra riguardante la fucilazione di un sassone, di cui era stata
intercettata una lettera sulla quale dava informazioni sui movimenti dell'armata francese -
diede anche una terza disposizione: che fosse assegnata la Légion d'Honneur, di cui
Napoleone era il capo in persona, al colonnello polacco che, senz'alcun bisogno, si era
gettato nel fiume. Quos vult perdere dementat.



III



       L'imperatore di Russia, da più di un mese era di stanza a Vilno a far riviste e
manovre. Nulla era pronto per la guerra che tutti si aspettavano, e per la cui preparazione
l'imperatore era venuto appositamente da Pietroburgo. Non esisteva un piano generale
d'azione. Le perplessità e le incertezze, circa il piano che doveva essere accettato, fra tutti
quelli che venivano proposti, non avevano fatto che aggravarsi, dopo un mese di
permanenza dell'imperatore al quartier generale. Ognuna delle tre armate aveva un
proprio comandante in capo, ma un capo supremo di tutte le armate non c'era e
l'imperatore non si decideva ad assumersi questa carica.

       Quanto più l'imperatore insisteva a trattenersi a Vilno, tanto meno ci si preparava
alla guerra, stanchi ormai di aspettarla. Si sarebbe detto che tutte le persone che
circondavano il sovrano fossero impegnate soltanto a fargli passare piacevolmente il
tempo, distogliendolo dal pensiero del conflitto imminente.

                                                                                                 731
www.writingshome.com
                               Lev Nicolaevic Tolstoj – Guerra e pace


       Dopo una serie di balli e festeggiamenti organizzati da magnati polacchi, dagli
esponenti della corte e dallo stesso imperatore, verso la fine del mese, un generale polacco,
aiutante di campo di Sua Maestà Imperiale, ebbe l'idea di dare una cena e un ballo in
onore dell'imperatore, a cura dei generali suoi aiutanti. Il sovrano espresse il suo consenso.
Gli aiutanti generali raccolsero il denaro per sottoscrizione. Fu invitata a fungere da
padrona di casa del ballo una certa persona, che più d'ogni altra poteva esser gradita
all'imperatore. Il conte Bennigsen, latifondista della provincia di Vilno, propose di
organizzare la festa nella sua casa fuori città e fu fissato il 13 giugno per il pranzo, il ballo,
la passeggiata in barca e i fuochi d'artificio a Zakreta, come appunto era denominatala
residenza di campagna del conte Bennigsen.

       Lo stesso giorno in cui Napoleone aveva ordinato di passare il Niemen, e le sue
avanguardie, respinti i cosacchi, avevano varcato la frontiera russa, Alessandro
trascorreva la serata nella villa di Bennigsen, partecipando al ballo offerto dagli aiutanti
generali.

       Fu una lieta, brillantissima festa; gli intenditori affermavano che di rado si era vista
una siffatta accolita di belle donne. Fra le altre signore russe che avevano seguito
l'imperatore fino a Vilno, al ballo c'era la contessa Bezuchova, che con la sua pesante
bellezza (cosiddetta russa), oscurava le raffinate dame di Polonia. Essa fu notata e
l'imperatore la degnò di un ballo.

       Era presente anche Boris Drubeckoj, en garçon, come diceva, poiché aveva lasciato
sua moglie a Mosca. Sebbene non fosse aiutante generale, anch'egli aveva partecipato alla
sottoscrizione, contribuendo con una forte somma. Adesso Boris era un uomo ricco, molto
avanti sulla via degli onori, ormai non cercava più autorevoli protettori, ma si trovava su
un piede di parità con i più altolocati fra i suoi coetanei. A Vilno aveva incontrato Hélène:
non la vedeva da molto tempo né ormai voleva ricordarsi del passato; ma, siccome
attualmente Hélène godeva dei favori di un personaggio molto importante e Boris era
sposato da poco, s'erano subito affiatati come due vecchi amici.

       A mezzanotte si ballava ancora. Hélène, che non aveva un cavaliere degno di lei, fu
la prima a proporre una mazurka a Boris. Sedevano in attesa di entrare nel ballo come
terza coppia. Boris, guardando impassibile le scintillanti spalle nude di Hélène che
emergevano dall'abito scuro di tulle sparso di pagliuzze d'oro, le andava parlando delle
antiche conoscenze, e nello stesso tempo, senza rendersene conto (né se ne accorgevano gli
altri), non cessava un secondo di osservare l'imperatore, che si trovava in quella stessa
sala. Sua Maestà non ballava: era in piedi sulla soglia e s'intratteneva ora con questa, ora
con quella persona, ricorrendo a parole affabili che solo lui sapeva dire.
                                                                                              732
www.writingshome.com
                              Lev Nicolaevic Tolstoj – Guerra e pace


       Al principio della mazurka Boris vide che l'aiutante generale Balašëv, uno degli
intimi dell'imperatore, si era avvicinato mentre conversava con una signora polacca e si
tratteneva accanto a lui in atteggiamento inusitato per un cortigiano. Sua Maestà smise di
parlare con la signora, e lanciò a Balašëv, un'occhiata interrogativa, rendendosi conto che il
contegno dell'aiutante era motivato da ragioni molto importanti. Pertanto fece un lieve
cenno di scuse alla signora e si rivolse a Balašëv. Non appena quest'ultimo prese a parlare,
lo stupore si dipinse sul volto dell'imperatore. Prese Balašëv sotto braccio e si avviò con lui
attraverso la sala, aprendo senza rendersene conto un passaggio largo circa due metri
davanti a sé, lasciato libero dalle persone che si scostavano al suo passaggio. Boris notò il
viso turbato di Arakèeev, mentre l'imperatore camminava con Balašëv. Guardando di
sottecchi l'imperatore e soffiando con il suo rosso naso, Arakèeev avanzò di tra la folla,
quasi si aspettasse che il sovrano gli rivolgesse la parola. (Boris comprese che Arakèeev era
invidioso di Balašëv e contrariato dal fatto che una notizia senza dubbio importantissima
venisse trasmessa al sovrano per il tramite di un'altra persona.)

       Ma l'imperatore e Balašëv, senza accorgersi di Arakèeev, passarono attraverso la
porta d'ingresso nel giardino illuminato. Reggendo la sciabola e guardandosi attorno con
rabbia, Arakèeev li seguiva a una ventina di passi di distanza.

       Mentre Boris continuava a eseguire le figure di mazurka, era torturato da un
pensiero incessante: quale notizia aveva recato Balašëv? E in che modo poteva essergli
giunta prima che a ogni altro?

       Nella figura in cui spettava a lui scegliere le dame, dopo aver bisbigliato a Hélène
che intendeva prescegliere la contessa Potocka, che (così gli sembrava) era andata ad
affacciarsi a un balcone, corse via sfiorando appena coi piedi il parquet e s'avviò verso la
porta del giardino; poi, vedendo l'imperatore che ritornava verso la terrazza con Balašëv,
si fermò. Il sovrano e Balašëv si diressero verso la porta. Con il moto frettoloso di chi non
ha fatto in tempo a trarsi da parte, Boris si addossò rispettosamente allo stipite della porta
e chinò il capo.

       Con l'agitazione dell'uomo che ha subito un'offesa personale, l'imperatore stava
finendo di pronunciare queste parole:

       «Invadere la Russia senza dichiarazione di guerra! Acconsentirò a far la pace solo
quando, sul suolo del mio paese non resterà un solo nemico armato!»

       A Boris parve che l'imperatore provasse piacere nel pronunciare queste parole: era
soddisfatto della forma in cui aveva formulato il suo pensiero, ma contrariato del fatto che
Boris avesse udito.
                                                                                           733
www.writingshome.com
                                 Lev Nicolaevic Tolstoj – Guerra e pace


       «Che nessuno venga informato!» aggiunse l'imperatore, aggrottando la fronte.

       Boris comprese che queste parole erano rivolte a lui. Chiuse gli occhi e chinò
lievemente il capo. L'imperatore rientrò nel salone e si trattenne al ballo per un'altra
mezz'ora.

       Così Boris fu il primo a sapere che le truppe francesi avevano varcato il Niemen; e
in virtù di questa circostanza ebbe modo di dimostrare ad alcuni personaggi importanti
come sapesse molte cose a lui note e celate ad altri. Il che gli valse a salire ancora più nella
considerazione di codesti personaggi.



       L'inopinata notizia del passaggio del Niemen da parte delle truppe francesi era
riuscita particolarmente inattesa dopo un mese di vana aspettativa; e tanto più durante un
ballo! Al primo momento sotto l'effetto dell'indignazione e dell'oltraggio subito,
l'imperatore aveva trovato quella frase più tardi diventata famosa, che a lui stesso era
piaciuta ed esprimeva appieno i suoi sentimenti. Rientrato dal ballo, l'imperatore, alle due
di notte, fece convocare il segretario Šiškov: gli dettò un proclama alle truppe e un rescritto
per il feldmaresciallo principe Saltykov, nel quale esigeva formalmente che fossero inserite
le parole secondo le quali egli non avrebbe fatto la pace fino a quando un francese in armi
fosse rimasto in terra russa.

       Il giorno dopo fu redatta la seguente lettera diretta a Napoleone:

       «Monsieur mon frère. J'ai appris hier que malgré la loyauté avec laquelle j'ai maintenu mes
engagements envers Votre Majesté, ses troupes ont franchis les frontières de la Russie, et je reçois à
l'instant de Petersbourg une note par laquelle le comte Lauriston, pour cause de cette agression,
annonce que Votre Majesté s'est considérée comme en état de guerre avec moi dès le moment où le
prince Kourakine a fait la demande de ses passeports. Les motifs sur lesquels le duc de Bassano
fondait son refus de les lui délivrer n'auraient jamais pu me faire supposer que cette démarche
servirait jamais de prétexte à l'agression. En effect cet ambassadeur n'y a jamais été autorisé comme
il l'a déclaré lui même, et aussitôt que j'en fus informé, je lui ai fait connaître combien je le
désapprouvais en lui donnant l'ordre de rester à son poste. Si Votre Majesté n'est pas intentionnée
de verser le sang de nos peuples pour un malentendu de ce genre et qu'elle consente à retirer ses
troupes du territoire russe, je regarderai ce qui s'est passé comme non avenu, et un accomodement
entre nous sera possible. Dans le cas contraire, Votre Majesté, je me verrai forcé de repousser une
attaque que rien n'a provoquée de ma part. Il dépend encore de Votre Majesté d'éviter à l'humanité
les calamités d'une nouvelle guerre.

                                                                                                  734
www.writingshome.com
                                Lev Nicolaevic Tolstoj – Guerra e pace


         Je suis, etc.

         (signé) Alexandre.»



IV



         Il 13 giugno, alle due di notte, l'imperatore fece chiamare Balašëv e gli lesse la
lettera indirizzata a Napoleone; dopo di che gliel'affidò con l'ordine di consegnarla
personalmente all'imperatore dei Francesi. Congedandolo, gli ripeté le parole che
confermavano il suo proposito di non accondiscendere alla pace finché fosse rimasto
anche un solo nemico in armi sulla terra russa, e gli ordinò di riferire testualmente queste
parole a Napoleone. L'imperatore non aveva scritto queste parole nella lettera, perché, con
il suo tatto, aveva intuito quanto fossero inopportune nel momento in cui si metteva in
atto il tentativo di conciliazione, ma ordinò categoricamente a Balašëv di riferirle di
persona a Napoleone.

         Balašëv partì nella notte fra il 13 e il 14 giugno, accompagnato da un trombettiere e
da due cosacchi, e all'alba raggiunse il villaggio di Rykonty, ove si trovavano gli
avamposti francesi al di qua del Niemen. Sentinelle della cavalleria francese gl'intimarono
l'alt.

         Fu un sottufficiale francese degli ussari, in uniforme color lampone e berretto di
pelo, a ingiungere a Balašëv di fermarsi. Balašëv non si fermò di botto, ma continuò a
procedere al passo lungo la strada.

         Allora il sottufficiale, accigliandosi e borbottando una bestemmia, mosse contro
Balašëv col petto del suo cavallo, impugnò la sciabola e interpellò sgarbatamente, il
generale russo, domandandogli se fosse sordo e non sentisse quello che gli si diceva.
Balašëv disse il suo nome. Il sottufficiale mandò un soldato ad avvisare il suo diretto
superiore.

         Senza rivolgere la minima attenzione a Balašëv, il sottufficiale si mise a parlare con i
compagni dei problemi del reggimento e non si curò più del generale russo.

         Riusciva insolito e strano a Balašëv, uso al contatto quotidiano coi più alti esponenti
del potere supremo, reduce dal colloquio di tre ore prima con l'imperatore, e assuefatto
agli onori in forza delle sue stesse mansioni, assistere lì, in terra russa, a

                                                                                             735
www.writingshome.com
                              Lev Nicolaevic Tolstoj – Guerra e pace


quell'atteggiamento ostile, a quel tono irriverente, al peso della forza bruta che era
costretto a subire.

       Il sole cominciava in quel momento a levarsi tra le nubi; l'aria era fresca e sentiva la
guazza. Un gregge veniva sospinto al pascolo lungo la strada che veniva dal villaggio.
L'una dopo l'altra le allodole si levavano in volo, simili a bollicine nell'acqua, e trillavano
frullando nel cielo.

       Balašëv si guardava attorno, aspettando l'arrivo dell'ufficiale dal villaggio. I soldati
russi, il trombettiere e i due cosacchi e gli ussari francesi ogni tanto si guardavano a
vicenda senza dire una sola parola.

       Il colonnello francese che comandava gli ussari, evidentemente appena sceso dal
letto, arrivò dal villaggio in sella a un cavallo grigio e ben pasciuto con la scorta di due
ussari. Il colonnello, i soldati e i loro cavalli spiravano un'aria di compiacenza e di
spavalda eleganza.

       Era il periodo iniziale di una campagna di guerra, quando le truppe sono ancora in
assetto impeccabile, quasi uguale a quello delle riviste, del tempo di pace, con in più una
sfumatura di elegante baldanzosità nel vestire e sul piano morale, quel che di giocondo e
intraprendente che sempre si accompagna agli inizi delle campagne militari.

       Il colonnello francese stentava a soffocare gli sbadigli ma era cortese e chiaramente
comprendeva il prestigio che rivestiva la persona di Balašëv. Lo accompagnò al di là dello
schieramento dei soldati e gli comunicò che probabilmente il suo desiderio di essere
introdotto alla presenza dell'imperatore avrebbe avuto seguito immediato, giacché
l'alloggiamento imperiale, a quanto sapeva, si trovava a breve distanza.

       Passarono dunque a cavallo attraverso il villaggio di Rykonty, fra le scuderie da
campo degli ussari, le sentinelle e i soldati che rendevano gli onori al loro colonnello e
osservavano incuriositi le uniformi russe e sboccarono al capo opposto del villaggio. A
detta del colonnello, a due chilometri c'era il comandante della divisione, che avrebbe
accolto Balašëv per accompagnarlo a destinazione.

       Il sole era ormai alto e balenava gaio sul verde smagliante dei campi.

       Erano appena saliti a mezza costa dietro un'osteria, quando dal versante opposto di
un'altura emerse un gruppo di cavalieri che veniva loro incontro. In testa procedeva, su un
cavallo morello dai finimenti luccicanti al sole, un uomo d'alta statura dal cappello adorno
di piume, i capelli inanellati che gli piovevano sulle spalle. Indossava un mantello
scarlatto, e le lunghe gambe erano protese in avanti, così come son soliti cavalcare i
                                                                                           736
www.writingshome.com
                               Lev Nicolaevic Tolstoj – Guerra e pace


francesi. Quest'uomo avanzava al galoppo verso Balašëv, luccicante e sventolantc al vivido
sole di giugno, tutto piume, pietre preziose e galloni dorati.

       Balašëv era ormai alla distanza di due cavalli dal cavaliere che veniva
galoppandogli incontro, il viso teatralmente solenne, carico di braccialetti, di piume, di
collane e d'oro, quando Ulner, il colonnello francese, mormorò rispettosamente: «Le roi de
Naples.»

       In effetti costui era Murat, che ora aveva assunto la qualifica di re di Napoli. Benché
non si potesse dire in che senso era il re di Napoli, tutti lo chiamavano così; ed egli per
primo era convinto di esserlo, cosicché aveva un'aria più trionfante e imponente di quanto
l'avesse prima. Era così persuaso di essere davvero il re di Napoli che, alla vigilia della sua
partenza mentre passeggiava per le strade di quella città insieme con la moglie, e alcuni
italiani gli avevano gridato: «Viva il re!» egli con un triste sorriso si era rivolto alla
consorte e aveva detto: «Les malheureux! Ils ne savent pas que je les quitte demain!»

       Ma, nonostante credesse fermamente di essere il re di Napoli e provasse pena per il
dolore dei sudditi che abbandonava, negli ultimi tempi, dopo che gli era stato ordinato di
rientrare in servizio, e soprattutto dopo l'incontro con Napoleone a Danzica, allorché
l'augusto cognato gli aveva detto: «Je vous ai fait Roi pour régner à ma manière, mais pas à la
vôtre,» egli di buon grado si era dedicato all'attività che ben conosceva; e come un cavallo
ben pasciuto ma non ancora grasso e idoneo al servizio, sentendosi ormai attaccato al
carro giocava fra le stanghe e adornandosi nel modo più costoso e appariscente, galoppava
allegro e contento, senza sapere nemmeno per dove e perché, attraverso le strade della
Polonia.

       Alla vista del generale russo, con gesto regale e solenne, respinse indietro il capo
con quei capelli a riccioli fluenti sulle spalle, e fissò il colonnello francese, con aria
interrogativa. Il colonnello in tono d'ossequio spiegò a Sua Maestà quali fossero le
qualifiche di Balašëv, del quale non riuscì a pronunciare il cognome.

       «De Bal-macheve!» disse il re, storpiando il nome del russo, e superando con la sua
risolutezza la difficoltà incontrata dal colonnello; «charmé de faire votre connaissance,
général,» soggiunse, con un gesto di regale condiscendenza.

       Il re cominciò a parlare a voce vibrante e concitata, perdendo tosto tutta la sua
dignità regale. Senza nemmeno accorgersene passò al tono di benevola familiarità che gli
era usuale. Posò la sua mano sulla criniera del cavallo di Balašëv.



                                                                                           737
www.writingshome.com
                               Lev Nicolaevic Tolstoj – Guerra e pace


       «Eh bien, général, tout est à la guerre, à ce qu'il paraît,» disse, come rammaricandosi di
un dato di fatto sul quale non poteva pronunciarsi.

       «Sire» rispose Balašëv, «l'Empereur mon maître ne désire point la guerre, comme Votre
Majesté le voit,» proseguì; e ricorreva di continuo a quel votre Majesté. Affettando di
reiterare il titolo nei confronti di una persona per la quale un siffatto titolo rifletteva ancora
carattere di novità.

       La faccia di Murat raggiava di stolida soddisfazione mentre ascoltava monsieur de
Balachoff. Ma, royauté oblige: aveva motivo di credere nell'urgenza di trattare con l'inviato
di Alessandro di affari di stato in qualità di re e di alleato. Scese dunque di cavallo, prese
Balašëv sottobraccio, si allontanò di qualche passo dal seguito, in rispettosa attesa, e
cominciò a passeggiare avanti e indietro con lui, sforzandosi di dire cose significative.
Rammentò che l'imperatore Napoleone s'era sentito offeso dalla richiesta di ritirare le
truppe dalla Prussia, specialmente quando tale richiesta era ormai a tutti nota e pertanto
costituiva un affronto alla dignità della Francia.

       Balašëv rispose che in quella richiesta non c'era nulla di offensivo, dal momento
che... Murat lo interruppe:

       «Sicché voi siete convinto che il provocatore non sia l'imperatore Alessandro?»
esclamò all'improvviso con un sorriso sciocco e bonario.

       Balašëv dichiarò che, effettivamente, riteneva che il promotore della guerra fosse
Napoleone.

       «Eh, mon cher général,» lo interrupe nuovamente Murat, «je désíre de tout mon coeur
que les Empereurs s'arrangent entre eux, et que la guerre commencée malgré moi se termine le plus
tôt possible,» proferì nel tono dei servitori che vogliono restare buoni amici nonostante la
rottura di rapporti fra i loro padroni.

       E tosto passò a chiedere del granduca, a informarsi della sua salute, a rievocare il
tempo trascorso con lui a Napoli in piacevoli divertimenti. Poi, come se a un tratto si fosse
ricordato della sua dignità di re, Murat erse solennemente la persona, ritrovò la posa che
aveva assunto durante la sua incoronazione, e agitando il braccio destro disse:

       «Je ne vous retiens plus, général; je souhaite le succès de votre mission,» e, in uno
sventolio delle piume e del rosso mantello ricamato, in un brillio di pietre preziose, mosse
verso il seguito che lo attendeva in atteggiamento d'ossequio. Balašëv proseguì oltre,
pensando, sulla scorta delle parole di Murat, che senza indugio sarebbe stato condotto al
cospetto dell'imperatore. Ma invece del tempestivo abboccamento, Napoleone venne di
                                                                                              738
www.writingshome.com
                                Lev Nicolaevic Tolstoj – Guerra e pace


nuovo fermato al villaggio successivo dalle sentinelle del corpo di fanteria di Davout,
come già gli era accaduto nelle linee degli avamposti, e l'aiutante di campo del
comandante del corpo sopraggiunse per accompagnarlo nel villaggio, dal maresciallo
Davout.



V



       Davout era l'Arakèeev dell'imperatore Napoleone: un Arakèeev non vile ma
altrettanto rigido, feroce e incapace di esprimere la propria devozione altrimenti che con la
ferocia.

       Nel meccanismo dell'organizzazione statale, queste persone sono necessarie come
lo sono i lupi nell'organizzazione della natura: esse sussistono sempre: sempre appaiono e
si sorreggono, per quanto incongrue sembrino la loro presenza e la loro intimità vicino a
chi guida le sorti dello stato. Solo in base a questa necessità, si può spiegare il fatto che il
crudele Arakèeev, che di sua mano strappava i baffi ai granatieri, e per debolezza di nervi
non sapeva affrontare il pericolo, che un uomo ignorante come lui, goffo e stonato a corte,
potesse fruire di tanta potenza nonostante l'indole nobile e cavalleresca di Alessandro.

       Balašëv trovò il maresciallo Davout nella rimessa di una izba da contadini. Sedeva
su un barilotto, intento a svolgere mansioni amministrative. A fianco stava ritto un
aiutante. Non sarebbe stato impossibile trovare un locale migliore, ma il maresciallo
Davout era di quegli uomini che scelgono a bella posta le condizioni di vita più rudi per
accampare il diritto di esser rudi. E per lo stesso motivo costoro sono sempre occupati in
qualcosa, con caparbio affanno. «Come volete che pensi alle gioie che riserva la vita
quando, come vedete, me ne sto seduto su una botte a lavorare in una sudicia rimessa?»
sembrava dire con l'espressione del suo viso. La principale esigenza, il gusto primario di
codeste persone consiste, ogniqualvolta s'imbattono nella festosa realtà della vita, nel
gettare in faccia a tale festosità il loro tetro, testardo attivismo. Questo piacere si prese
Davout quando gli condussero Balašëv. Quando il generale russo entrò, s'immerse ancor
più nel suo lavoro e sbirciando di sotto gli occhiali la faccia di Balašëv, festosa e animata
per influsso della magnifica mattinata e della conversazione con Murat, non soltanto non
si levò in piedi, ma nemmeno si mosse; si accigliò ancor più e allargò la bocca in un
sorrisetto maligno e astioso.



                                                                                            739
www.writingshome.com
                                  Lev Nicolaevic Tolstoj – Guerra e pace


       Notata    sulla   faccia    di Balašëv, la        sgradevole        impressione   prodotta   da
quest'accoglienza, Davout sollevò il capo e domandò freddamente che cosa gli servisse.

       Nella presunzione che un'accoglienza del genere poteva essergli riservata solo
perché Davout ignorava la sua qualifica di generale, di aiutante dell'imperatore
Alessandro e perfino di rappresentante di quest'ultimo di fronte a Napoleone, Balašëv si
affrettò a esternare il proprio titolo e a precisare la propria missione. Ma in contrasto con le
sue previsioni, dopo averlo ascoltato, Davout si fece ancor più burbero e scostante.

       «Dov'è il vostro plico?» disse. «Donnez-le moi, je l'enverrai à l'Empereur.»

       Balašëv disse che aveva ordine di recapitare di persona il plico a Sua Maestà
Imperiale.

       «Gli ordini del vostro imperatore sono validi nel vostro esercito,» replicò Davout;
«qui dovete fare quello che vi dicono.»

       E, per far sentire ancor meglio al generale russo come fosse in balia della forza
bruta, Davout inviò l'aiutante a chiamare l'ufficiale di servizio.

       Balašëv levò il plico che conteneva la lettera dell'imperatore e la posò sul tavolo (un
tavolo ricavato da una porta donde penzolavano i cardini divelti, posata su due barili).
Davout prese l'incartamento e lesse l'indirizzo.

       «Voi siete nel pieno diritto di mostrarmi o non mostrarmi rispetto,» disse Balašëv.
«Ma permettetemi di farvi notare che io ho l'onore di portare il titolo di generale aiutante
di campo di Sua Maestà.»

       Davout lo fissò, in silenzio. L'emozione, il lieve turbamento espressi dal viso di
Balašëv gli procuravano evidentemente piacere.

       «Riceverete il trattamento che vi è dovuto,» disse; e, infilatosi il plico in tasca, uscì
dalla rimessa.

       Poco dopo entrò l'aiutante del maresciallo, signor de Castries, e condusse Balašëv
nell'alloggio che gli era stato preparato.

       Quel giorno Balašëv pranzò nella rimessa in compagnia del maresciallo, su quella
stessa porta posata sui due barili.




                                                                                                    740
www.writingshome.com
                              Lev Nicolaevic Tolstoj – Guerra e pace


      Il giorno dopo Davout giunse di buonora; fece chiamare Balašëv e nel solito tono
autoritario lo pregò di restare lì, di spostarsi insieme con le salmerie se fossero giunti
ordini in tal senso e di non parlare con nessuno, tranne che col signor de Castries.

      Dopo quattro giorni d'isolamento, di tedio, di quel sentirsi soggetto ad altri e privo
d'ogni ruolo (sensazione tanto più viva e dolorosa, data la potenza dell'ambiente donde
proveniva), dopo alcuni spostamenti insieme con le salmerie del maresciallo, con le truppe
francesi che occupavano tutta la località, Balašëv fu condotto a Vilno, ormai in mano
francese, attraverso quella barriera cittadina donde era uscito quattro giorni prima.

      L'indomani il gentiluomo di camera dell'imperatore, monsieur de Turenne, si
presentò a Balašëv e gli comunicò il desiderio dell'imperatore Napoleone di degnarlo di
un'udienza.

      Quattro giorni prima, davanti a quello stesso palazzo ave la carrozza stava
conducendo Balašëv, c'erano le sentinelle del reggimento Preobraženskij, mentre ora
sostavano due granatieri francesi con le divise azzurre aperte sul petto e i berretti di pelo,
una scorta di ussari e di ulani e un brillante seguito di aiutanti, di paggi e di generali, i
quali aspettavano l'uscita di Napoleone raccolti intorno a un cavallo da sella, fermo
davanti all'ingresso, e al suo mammalucco Rustan. Napoleone ricevette Balašëv nella
stessa casa di Vilno in cui l'aveva congedato Alessandro.



VI



      Sebbene Balašëv fosse uso ai fasti della corte, la pompa e il lusso di cui si circondava
l'imperatore Napoleone lo lasciarono stupefatto.

      Il conte Turenne lo introdusse in una vasta anticamera dove attendeva uno stuolo
di generali, gentiluomini di camera e magnati polacchi, molti dei quali erano noti a
Balašëv per averli veduti alla corte dell'imperatore di Russia. Il maresciallo Duroc
annunciò che l'imperatore Napoleone avrebbe ricevuto il generale russo prima di uscire
per la passeggiata.

      Dopo qualche minuto di attesa, il gentiluomo di camera di servizio uscì nella
grande anticamera, e dopo un ossequioso inchino a Balašëv lo invitò a seguirlo. Balašëv
entrò in una piccola anticamera, dalla quale, per una porta, si passava in uno studio; lo
stesso studio ove aveva preso congedo dall'imperatore di Russia. Qui sostò un paio di
                                                                                          741
www.writingshome.com
                              Lev Nicolaevic Tolstoj – Guerra e pace


minuti in attesa. Dietro la porta echeggiarono dei passi frettolosi. Due battenti vennero
prontamente dischiusi, poi tutto fu silenzio. Nello studio risuonarono altri passi, fermi,
risoluti: era Napoleone. Aveva appena terminato la sua toilette per la passeggiata a
cavallo. Indossava un'uniforme azzurra aperta sul panciotto bianco che scendeva a coprire
il ventre rotondo, stivali alla scudiera e un paio di calzoni bianchi di camoscio, molto
aderenti alle grosse cosce delle gambe corte. Si vedeva che i corti capelli erano stati
pettinati poco prima, ma una ciocca gliene ricadeva sulla larga fronte. Il collo, bianco e
grassoccio, spiccava sul bavero nero dell'uniforme, e profumava d'acqua di colonia. Il
volto pieno e giovanile, dal mento prominente, era atteggiato a un'espressione di
condiscendente e maestosa affabilità imperiale.

      Avanzò leggero e veloce, sussultando lievemente ad ogni passo, il capo eretto un
poco sospinto all'indietro. Corta e precocemente ingrassata, le spalle larghe e tozze e il
ventre e il petto involontariamente protesi in avanti, la sua figura aveva l'aspetto
rappresentativo e imponente degli scapoli quarantenni, agiati e ben pasciuti. S'indovinava,
inoltre, che quel giorno era d'ottimo umore.

      Fece un cenno col capo, rispondendo al profondo e rispettoso inchino di Balašëv.
Gli si fece accosto e subito si mise a parlare come un uomo per il quale ogni minuto di
tempo è prezioso; e non si abbassa a preparare i suoi discorsi, convinto qual è di dire
sempre ciò che conviene e nel più confacente dei modi.

      «Buon giorno, generale!» disse. «Ho ricevuto la lettera dell'imperatore Alessandro
che voi stesso avete recapitato e sono molto lieto di vedervi.» Fissò Balašëv con i suoi
grandi occhi, ma subito distolse lo sguardo puntandolo davanti a sé, oltre il suo
interlocutore.

      Era evidente che la persona di Balašëv non suscitava in lui il minimo interesse. Egli
attribuiva valore solo a ciò che accadeva nell'animo suo, e lo si capiva benissimo. Tutto ciò
che era estraneo alla sua realtà, non aveva importanza alcuna, giacché tutto al mondo -
così gli sembrava - dipendeva dalla sua volontà.

      «Io non desidero né ho mai desiderato la guerra,» disse, «ma mi ci hanno costretto.
Anche in questo momento (ed egli accentuò il tono delle parole) sono pronto ad accettare
tutte le spiegazioni che potete darmi.»

      E Napoleone prese ad esporre in termini chiari e concisi le ragioni del suo
malcontento nei confronti del governo russo.



                                                                                         742
www.writingshome.com
                               Lev Nicolaevic Tolstoj – Guerra e pace


       Stando al tono misurato, tranquillo e amichevole con cui l'imperatore francese si
esprimeva, Balašëv si sentiva fermamente convinto che egli desiderasse veramente
preservare la pace e avesse intenzione di avviare delle trattative.

       «Sire! L'Empereur mon maître...» esordì Balašëv, dando inizio al discorso già da
tempo preparato, allorché Napoleone, finito di parlare, aveva preso a guardare
l'ambasciatore russo, con espressione interrogativa; ma lo sguardo degli occhi
dell'imperatore fissi su di lui lo turbò. «Voi siete confuso, riprendetevi,» sembrava dire
Napoleone, esaminando con un sorriso appena percettibile l'uniforme e la spada di
Balašëv. Quest'ultimo ritrovò il proprio controllo e cominciò a parlare. Disse che
l'imperatore Alessandro non considerava motivo valido per scatenare una guerra la
richiesta di passaporto da parte di Kurakin; che Kurakin aveva agito di propria iniziativa,
senza il previo consenso del sovrano, che l'imperatore Alessandro rifuggiva da ogni
proposito di guerra e che, con l'Inghilterra, non c'era alcuna intesa.

       «Ancora no,» insinuò Napoleone, e, come temendo di abbandonarsi al sentimento,
che celava dentro di sé, aggrottò la fronte e piegò leggermente il capo, lasciando intendere
con ciò a Balašëv che poteva continuare.

       Dopo aver riferito tutto ciò che gli era stato ordinato di dire, Balašëv aggiunse che
l'imperatore Alessandro desiderava la pace, ma non sarebbe entrato in trattative se non
alla condizione che... Qui Balašëv esitò: ricordava perfettamente le parole che l'imperatore
Alessandro non aveva scritto nella lettera, ma aveva ordinato a Saltykov di inserire senza
fallo nel rescritto; e a lui di riferire testualmente a Napoleone. Si ricordava quelle parole:
«... finché un solo nemico in armi resterà sulla terra russa», ma un sentimento complicato
lo tratteneva. Non poteva pronunciare quella frase anche se lo desiderava. S'imbrogliò e
disse: alla condizione che le truppe francesi si ritirino al di là del Niemen.

       Napoleone notò il turbamento di Balašëv nel mentre proferiva le ultime parole; il
suo viso fu scosso da un tremito, il polpaccio sinistro cominciò a vibrargli ritmicamente.
Senza spostarsi da dov'era, si mise a parlare a voce più alta e frettolosa. Durante tutto il
discorso che seguì, Balašëv, abbassando più volte lo sguardo, osservò senza volerlo la
vibrazione del polpaccio della gamba sinistra di Napoleone, che andava aumentando
quanto più egli alzava il tono di voce.

       «Io desidero la pace non meno dell'imperatore Alessandro,» prese a dire
Napoleone. «Non sono forse diciotto mesi che faccio di tutto per ottenerla? Da diciotto
mesi aspetto spiegazioni. Ma, per cominciare le trattative, che cosa si vuole da me?»


                                                                                          743
www.writingshome.com
                                Lev Nicolaevic Tolstoj – Guerra e pace


aggiunse, accigliandosi e facendo un energico gesto interrogativo con la sua piccola mano
bianca, morbida e grassoccia.

       «Che le truppe si ritirino al di là del Niemen, Maestà,» rispose Balašëv.

       «Al di là del Niemen?» ripeté Napoleone. «Sicché ora voi volete che le mie truppe si
ritirino al di là del Niemen? Soltanto al di là del Niemen?» ripeté, fissando in volto
Balašëv.

       Balašëv chinò il capo in un gesto di ossequioso assenso.

       Quattro mesi prima pretendevano che si ritirasse dalla Pomerania; adesso si
limitavano a chiedere che si ritirasse al di là del Niemen. Napoleone si volse di scatto e
cominciò a camminare su e giù nella stanza.

       «A quanto mi dite, mi si chiede di ritirarmi al di qua del Niemen per dare avvio alle
trattative; ma due mesi fa si esigeva da me allo stesso modo di ritirarmi oltre l'Oder e la
Vistola; e nondimeno eccovi disposti a intavolare negoziati.»

       In silenzio percorse la stanza da un angolo all'altro; poi si fermò di nuovo di fronte
a Balašëv. Il volto di Napoleone era come impietrito in un'espressione severa, mentre la
gamba vibrava ancor più rapidamente di prima. Napoleone sapeva di questo tremito del
suo polpaccio sinistro. «La vibration de mon mollet gauche est un grand signe chez moi,»
avrebbe detto più tardi.

       «Proposte come quella di sgomberare l'Oder e la Vistola si possono fare al principe
di Baden, ma non a me,» proruppe Napoleone del tutto inaspettatamente, anche per sé.
«Anche se mi faceste dono di Mosca e di Pietroburgo, non accetterei queste condizioni. Voi
sostenete che sono stato io a dar corso alla guerra? Ma chi è stato il primo a raggiungere le
sue truppe? L'imperatore Alessandro, non io! E voi mi venite a parlare di trattative
quando ho già speso milioni, quando voi avete stretto un patto d'alleanza con l'Inghilterra
e quando la vostra situazione s'aggrava sempre più. Mi proponete trattative! Ma qual è
stato il fine della vostra alleanza con l'Inghilterra? E che cosa vi ha dato l'Inghilterra, in
cambio?» continuò in fretta, lasciando ormai capire che il suo discorso non era volto a
illustrare i vantaggi della pace e a discuterne la possibilità, ma solo ad esporre le proprie
ragioni e la propria forza e a dimostrare il torto e gli errori di Alessandro.

       Evidentemente l'esordio del suo discorso mirava a porre in evidenza i vantaggi
della sua situazione e a far vedere che nonostante questo, egli accettava di aprire negoziati.
Ma poi s'era abbandonato al proprio eloquio, e quanto più parlava, tanto meno era in
grado di tener a freno il proprio discorso.
                                                                                          744
www.writingshome.com
                                Lev Nicolaevic Tolstoj – Guerra e pace


       Il suo unico scopo, ora, consisteva in modo palese nell'esaltare se stesso e nel
denigrare Alessandro: ossia l'opposto di ciò che intendeva all'inizio dell'abboccamento.

       «Dicono che avete concluso la pace con i turchi.»

       Balašëv chinò il capo in segno di assenso.

       «La pace è stata conclusa...» cominciò.

       Ma Napoleone non lo lasciò proseguire. Sentiva, evidentemente, il bisogno di
parlare lui solo, e infatti proseguì con quella scioltezza e virulenza espositiva che
caratterizzano le persone viziate dal successo.

       «Sì, lo so, voi avete concluso la pace con i turchi senza averne ottenuto né la
Moldavia né la Valacchia. E pensare che io, invece, avrei concesso al vostro sovrano quelle
province così come gli ho accordato la Finlandia. Sì,» continuò, «io le avevo promesse, e le
avrei date all'imperatore Alessandro, la Moldavia e la Valacchia, mentre ora si troverà
privo di due magnifiche province. E invece avrebbe potuto annetterle al suo impero:
nell'arco di un solo regno avrebbe esteso il territorio della Russia dal golfo di Botnja alle
foci del Danubio. Caterina la Grande non avrebbe potuto far meglio,» continuò
Napoleone, scaldandosi sempre più; e intanto camminava su e giù per la stanza ripetendo
a Balašëv press'a poco le stesse parole che aveva detto ad Alessandro, a Tilsitt. «Tout cela il
l'aurait dû à mon amitié... Ah! quel beau règne, quel beau règne!» ripeté più volte; si fermò, levò
di tasca la tabacchiera d'oro e annusò avidamente. «Quel beau règne aurait pu être celui de
l'empereur Alexandre!»

       Gettò un'occhiata di rammarico a Balašëv. Questi stava per osservare qualcosa,
quando Napoleone lo interruppe di nuovo in tono concitato.

       «Cos'avrebbe potuto desiderare e non trovare nella mia amicizia l'imperatore
Alessandro?» disse l'imperatore francese stringendo le spalle perplesso. «E invece, lui ha
preferito l'amicizia dei miei nemici; e di chi poi? Ha chiamato presso di sé gli Stein, gli
Armfelt, i Wintzingerode, i Bennigsen. Stein è un traditore cacciato dal suo paese; Armfelt
è corrotto e intrigante, Wintzingerode un suddito francese transfuga all'estero; quanto a
Bennigsen, è un po' più agguerrito degli altri ma non per questo meno inetto, non ha
saputo far nulla nel 1807 e avrebbe dovuto suscitare ricordi molto penosi, nell'imperatore
Alessandro... Se, supponiamo, si trattasse di persone capaci, si potrebbe ricorrere ai loro
servigi,» proseguì Napoleone, riuscendo a stento a esprimere con le parole le
considerazioni che senza posa affioravano alla sua mente, a confermargli la propria
ragione e il proprio potere (il che, secondo il suo concetto, era la stessa cosa), «ma non

                                                                                               745
www.writingshome.com
                               Lev Nicolaevic Tolstoj – Guerra e pace


sono nemmeno questo: non servono né alla guerra, né alla pace. Barclay, dicono, è il più
efficiente di tutti; ma io non direi, a giudicare dai suoi primi movimenti. Che cosa fanno,
loro? Che cosa fanno tutti questi cortigiani? Pfühl propone, Armfelt discute, Bennigsen
esamina e Barclay, chiamato ad agire, non sa a che cosa decidersi, e intanto il tempo passa.
Soltanto Bagration è uomo di guerra. È stupido, sì, ma ha esperienza, decisione, colpo
d'occhio sicuro... E che parte svolge, il vostro giovane imperatore, in questa folla
eterogenea e insulsa? Loro lo compromettono e gli addossano la responsabilità di tutto
quello che succede. Un souverain ne doit être à l'armée que quand il est général,» disse,
pronunciando questa frase con ostentazione, come una sfida lanciata all'imperatore di
Russia. Napoleone sapeva quanto Alessandro ambisse ad essere un condottiero.

       «La campagna è in corso da una settimana e voi non avete saputo difendere Vilno.
Siete tagliati in due ed espulsi dalle province polacche. Nel vostro esercito serpeggia lo
scontento...»

       «Al contrario, Maestà,» interruppe Balašëv, che a stento riusciva a ricordare ciò che
gli veniva detto e seguiva a fatica quel fuoco d'artificio di parole, «le truppe ardono dal
desiderio...»

       «So tutto,» lo interruppe Napoleone. «Io so tutto; so con esattezza il numero dei
vostri battaglioni né più né meno come il numero dei miei. Voi non avete nemmeno
duecentomila uomini: io ne ho il triplo. Vi do la parola d'onore,» continuò, dimenticandosi
che quella sua parola d'onore non poteva rivestire alcun valore, «vi do ma parole d'honneur
que j'ai cinq cent trente mille hommes de ce côté de la Vistule. I turchi non sono in grado di
aiutarvi: sono dei buoni a nulla e lo hanno dimostrato riducendosi a firmare la pace con
voi. Quanto agli svedesi, il loro destino è quello di essere governati da re folli. Il loro re era
pazzo; lo hanno cambiato e si sono presi un Bernadotte, che subito è impazzito, perché
soltanto un pazzo, essendo svedese, può stipulare un'alleanza con la Russia.» Napoleone
ebbe un sorrisetto maligno e di nuovo si portò la tabacchiera al naso.

       A ogni frase di Napoleone, Balašëv avrebbe voluto e avrebbe avuto di che
rispondere; egli faceva di continuo il gesto di chi desidera dire qualcosa, ma Napoleone gli
impediva di parlare. A proposito, per esempio, della pretesa follia degli svedesi, Balašëv
avrebbe valuto obiettare che la Svezia è un'isola, quando ha la Russia come alleata; ma
Napoleone uscì in uno strillo di rabbia per soffocare la sua voce. Napoleone era in preda a
quello stato di irritazione in cui si sente il bisogno di parlare, parlare, parlare, al solo scopo
di dimostrare a se stessi la validità delle proprie argomentazioni. Per Balašëv la situazione
si faceva sempre più penosa e imbarazzante: come ambasciatore temeva di compromettere
la propria dignità e sentiva l'urgente necessità di replicare; come uomo, si ritraeva
                                                                                              746
www.writingshome.com
                                 Lev Nicolaevic Tolstoj – Guerra e pace


moralmente di fronte all'impeto di quell'ira incontrollata e senza motivo, di cui Napoleone
era palesemente in preda. Sapeva che tutte le parole pronunciate in quei momenti da
Napoleone non avevano importanza alcuna, che lui per primo, quando si fosse ripreso, se
ne sarebbe vergognato quando fosse tornato in sé. Intanto se ne stava immobile, gli occhi
bassi, fissando i movimenti delle grosse gambe di Napoleone e cercando di evitare il suo
sguardo.

       «Cosa volete che m'importi di questi vostri alleati?» disse Napoleone. «Io, per alleati
ho i polacchi: i polacchi sono ottantamila e si batteranno come leoni. Col tempo
diventeranno più di duecentomila.»

       A questo punto, probabilmente esasperato dal fatto di aver detto una menzogna
grossolana e dall'atteggiamento docile e sottomesso di Balašëv, Napoleone bruscamente si
girò su se stesso, tornò sui suoi passi, e accostatosi al viso del suo interlocutore, quasi si
mise a gridare, agitando le sue piccole mani bianche:

       «Sappiate che se farete sollevare la Prussia contro di me, io la cancellerò dalla carta
dell'Europa!» e col volto sfigurato dall'ira con un gesto energico batté le sue piccole mani
l'una contro l'altra. «Sì, io vi respingerò oltre la Dvina, oltre in Dnepr, e tornerò a innalzare
contro di voi quella barriera che l'Europa con criminosa cecità ha permesso di abbattere.
Sì, è questo che vi accadrà: ecco che cos'avete guadagnato, allontanandovi da me,»
continuò. Poi tacque e mosse alcuni passi per la stanza, sussultando con le sue grasse
spalle. Ripose la tabacchiera nella tasca del panciotto, la tirò fuori di nuovo, più volte se la
portò al naso e alla fine si fermò di fronte a Balašëv. Rimase in silenzio, fissando
ironicamente Balašëv negli occhi e poi disse con voce pacata: «Et cependant quel beau règne
aurait pu avoir votre maître!»

       A questo punto Balašëv, sentendo l'assoluto bisogno di replicare, osservò che da
parte russa le cose non apparivano in una luce così tetra. Napoleone taceva, continuando a
fissarlo, beffardo. Era evidente che non lo ascoltava. Balašëv continuò affermando che in
Russia ci si aspettava grandi risultati, da quella guerra. Napoleone ebbe un cenno
d'assenso, come a dire: «Lo so, lo so, dire così è vostro dovere, ma voi siete il primo a non
credervi, siete convintissimo di quello che dico io.»

       Alla fine del discorso di Balašëv, Napoleone levò nuovamente di tasca la
tabacchiera, annusò due volte e batté sul pavimento col piede, a mo' di segnale. La porta si
aprì; sdilinquendosi ossequiosamente, un gentiluomo di camera porse all'imperatore il
cappello e i guanti; un altro gli diede il fazzoletto da naso. Senza neppure guardarli,
Napoleone si rivolse a Balašëv:

                                                                                             747
www.writingshome.com
                              Lev Nicolaevic Tolstoj – Guerra e pace


      «Assicurate a mio nome l'imperatore Alessandro,» disse, prendendo il cappello,
«che la mia devozione è immutata: conosco e apprezzo altamente le sue elevate qualità. Je
ne vous retiens plus, général, vous recevrez ma lettre à l'Empereur.» E a passi rapidi si avviò
verso la porta.

      Dall'anticamera tutti si precipitarono avanti e s'affrettarono giù per le scale.



VII



      Dopo tutto quello che gli aveva detto Napoleone, dopo quelle esplosioni di collera e
dopo quelle secche parole conclusive: «Je ne vous retiens plus, général, vous recevrez ma
lettre», Balašëv era convinto che non soltanto Napoleone non desiderasse di rivederlo, ma
soprattutto volesse evitare di incontrarlo, lui ambasciatore offeso e testimone delle sue
indecorose escandescenze. Invece, con suo grande stupore, quello stesso giorno ricevette
tramite Duroc un invito alla tavola dell'imperatore.

      Al pranzo partecipavano alcuni alti ufficiali, come Bessières, Caulaincourt e
Berthier.

      Napoleone accolse Balašëv con espressione lieta e affabile. Non solo in lui non si
coglieva il minimo atteggiamento di vergogna o di rampogna verso se stesso per il modo
in cui aveva smodatamente trasceso nella mattinata, ma, anzi, egli cercava di incoraggiare
Balašëv. Da un pezzo, ormai, Napoleone era convinto che per lui non sussistesse
possibilità di errori e che, secondo il suo concetto, tutto ciò che faceva era bene non già
perché coincidesse col concetto di ciò che è bene o è male, ma perché lo faceva lui.

      L'imperatore era rientrato molto allegro dalla sua passeggiata a cavallo per le strade
di Vilno, dove la folla lo aveva accolto e seguito con entusiasmo. A tutte le finestre delle
vie che aveva percorso erano stati esposti drappi, bandiere, stemmi col suo nome, mentre
le signore polacche sventolavano i fazzoletti in segno di saluto.

      A pranzo, fece accomodare Balašëv accanto a sé; e non soltanto lo trattò con molto
garbo, ma quasi mostrando di considerarlo come uno dei suoi intimi di corte, come una
delle persone tenute ad approvare i suoi piani e a rallegrarsi dei suoi successi. Fra un
discorso e l'altro, prese a parlare di Mosca e a far domande a Balašëv sulla grande città
russa, non nel modo in cui un viaggiatore curioso può informarsi di una nuova località che


                                                                                           748
www.writingshome.com
                               Lev Nicolaevic Tolstoj – Guerra e pace


ha intenzione di visitare, ma come se fosse stato persuaso che Balašëv, in quanto russo,
dovesse sentirsi lusingato di una siffatta curiosità.

       «Quanti abitanti ha Mosca? quante case?» domandava. «È, vero che Moscou è detta
Moscou la sainte? Quante chiese ci sono a Moscou?»

       E, alla risposta che le chiese erano più di duecento:

       «A che servono tante chiese?» fu la sua domanda.

       «I russi sono molto devoti,» rispose Balašëv.

       «Un così alto numero di chiese e di monasteri è sempre sintomo di arretratezza di
un popolo,» osservò Napoleone, voltandosi a guardare Caulaincourt onde esternasse il
suo apprezzamento per questo giudizio.

       Balašëv rispettosamente si permise di non consentire con l'opinione dell'imperatore
francese.

       «Ogni paese ha i suoi costumi,» disse.

       «Ma in nessun paese d'Europa sopravvive qualcosa di simile,» disse Napoleone.

       «Chiedo scusa a Vostra Maestà,» disse Balašëv, «ma oltre alla Russia c'è la Spagna:
anche in Spagna ci sono innumerevoli chiese e monasteri.»

       Questa risposta di Balašëv, che alludeva alla recente sconfitta dei francesi in
Spagna, venne più tardi altamente apprezzata alla corte dell'imperatore Alessandro
(secondo quanto ebbe a raccontare lo stesso Balašëv) ma assai poco gradita in quel
momento, alla tavola di Napoleone, dove passò senza alcun rilievo.

       Dall'indifferenza e dall'incomprensione espressa dal volto dei signori marescialli fu
evidente che essi non avevano afferrato in che cosa consistesse l'arguzia a cui il tono di
Balašëv pareva alludere. «Se pur c'è stata, o noi non l'abbiamo capita o non è affatto
spiritosa,» dicevano le loro espressioni. Quella risposta fu così poco apprezzata, che
Napoleone nemmeno se ne accorse e, anzi, domandò ingenuamente a Balašëv quali città
toccasse la strada più diretta per Mosca. Balašëv, che durante tutto il pranzo si era tenuto
in guardia, rispose che comme tout chemin mène à Rome, tout chemin mène à Moscou; che
c'erano altre strade, e che fra tanti itinerari diversi c'era la strada di Poltava, che aveva
scelto Carlo XII: e così dicendo, senza volerlo, arrossì per il piacere di questa felice sortita.
Balašëv non aveva fatto in tempo a pronunciare la parola Poltava, che già Caulaincourt


                                                                                             749
www.writingshome.com
                               Lev Nicolaevic Tolstoj – Guerra e pace


cominciava a parlare dei disagi della strada da Pietroburgo a Mosca e dei suoi ricordi
pietroburghesi.

        Dopo pranzo andarono a bere il caffè nello studio di Napoleone, che fino a quattro
giorni prima era stato lo studio dell'imperatore Alessandro. Napoleone si sedette,
mescolando il caffè nella tazzina di Sèvres, e intanto indicava a Balašëv una sedia accanto
a sé.

        Nell'uomo che ha appena pranzato c'è una particolare disposizione d'animo che lo
induce a sentirsi soddisfatto di sé al di fuori d'ogni fattore razionale, e a considerare tutti
come suoi amici. Napoleone si trovava appunto in tali condizioni di spirito. Gli sembrava
di essere circondato da una turba adorante ed era convinto che anche Balašëv, dopo il
pranzo offertogli, si sentisse suo amico e fosse disposto ad adorarlo. Gli si rivolse pertanto
con un sorriso garbato e lievemente ironico:

        «A quanto mi è stato detto, questa è la stessa stanza nella quale risiedeva
l'imperatore Alessandro. Curioso, generale, non le pare?» disse, senza, evidentemente, il
minimo dubbio che quella considerazione potesse riuscire sgradita al suo interlocutore,
dato che stava a dimostrare la sua superiorità, dell'imperatore francese, su Alessandro.

        Balašëv non rispose e chinò il capo in silenzio.

        «Sì, in questa stanza quattro giorni fa si consultavano Wintzingerode e Stein,»
proseguì Napoleone con lo stesso sorriso ironico compiaciuto. «Quello che non capisco,»
aggiunse, «è come l'imperatore Alessandro abbia trasformato in suoi intimi tutti questi
miei nemici personali. È un fatto, questo, che... non capisco. Non ha pensato che anch'io
potrei fare altrettanto?» disse, rivolgendosi a Balašëv in tono interrogativo; e questo
ricordo parve spingerlo di bel nuovo sul solco della collera mattutina, che ancora gli era
fresca nell'animo. «E sappia, dunque, che lo farò,» disse poi, alzandosi e scostando con la
mano la tazzina del caffè. «Scaccerò dalla Germania tutti i suoi parenti, quelli del
Württemberg, del Baden, di Weimar... sì, li caccerò via tutti. Che pensi a preparare un
rifugio in Russia, per costoro!»

        Balašëv chinò la testa, per dimostrare col suo atteggiamento che avrebbe desiderato
allontanarsi, e ascoltava solo perché non poteva esimersene. Ma Napoleone non si accorse
di quest'espressione; egli non trattava Balašëv come l'ambasciatore del proprio nemico, ma
come uomo che ormai gli era assolutamente devoto e non poteva non rallegrarsi
dell'umiliazione del suo antico padrone.



                                                                                           750
www.writingshome.com
                              Lev Nicolaevic Tolstoj – Guerra e pace


       «E perché l'imperatore Alessandro ha preso il comando delle truppe? A che scopo?
La guerra è mestiere mio; il suo è quello di regnare, non di guidare le truppe. Perché
assumersi una simile responsabilità?»

       Una volta di più cercò la tabacchiera, più volte percorse la stanza in silenzio; poi,
inopinatamente, si avvicinò a Balašëv, e con un lieve sorriso, con la stessa sicurezza,
rapidità e semplicità che avrebbe avuto se avesse fatto qualcosa non solo d'importante ma
anche di piacevole per Balašëv, alzò la mano verso il volto del quarantenne generale russo,
gli prese un orecchio, e glielo tirò leggermente accennando con le sole labbra a un lieve
sorriso.

       Avoir l'oreille tirée par l'empereur era considerato il massimo degli onori e dei favori
presso la corte imperiale di Francia.

       «Et bien vous ne dites rien, admirateur et courtisan de l'Empereur Alexandre?» esclamò
Napoleone, come se fosse stato disdicevole e buffo essere, al suo cospetto, ammiratore di
qualcuno che non fosse lui stesso, l'imperatore dei francesi. «Sono pronti i cavalli per il
generale?» aggiunse poi, con un lieve cenno del capo in risposta all'inchino di Balašëv.
«Dategliene alcuni dei miei: ha molta strada da percorrere...»

       La lettera che Balašëv riportò con sé fu l'ultima missiva diretta da Napoleone ad
Alessandro. L'imperatore di Russia fu informato di ogni minimo particolare del colloquio,
e la guerra ebbe inizio...



VIII



       Dopo il suo incontro con Pierre a Mosca, il principe Andrej era partito per
Pietroburgo: per affari, aveva detto ai suoi familiari. Ma in realtà col proposito di
incontrarsi col principe Anatol' Kuragin, abboccamento che reputava indispensabile.
Kuragin, di cui s'era informato non appena giunto a Pietroburgo, era peraltro già ripartito.
Pierre aveva fatto sapere al cognato che il principe Andrej era partito con l'intento di
cercarlo. Kuragin aveva ricevuto un'immediata sistemazione dal ministro della guerra, ed
era partito per l'armata moldava.

       In quel periodo il principe Andrej aveva riveduto a Pietroburgo Kutuzov il suo
generale d'un tempo, sempre ben disposto verso di lui, e Kutuzov gli aveva proposto di
partire insieme con lui per l'armata della Moldavia, della quale il vecchio generale era
                                                                                           751
www.writingshome.com
                               Lev Nicolaevic Tolstoj – Guerra e pace


stato nominato comandante in capo. Ricevuta destinazione presso lo Stato Maggiore del
quartier generale dell'armata, il principe Andrej era partito per la Turchia.

       Egli riteneva inopportuno scrivere a Kuragin e sfidarlo a duello. Pensava che,
mancando un nuovo motivo per il duello, una sfida da parte sua sarebbe stata
compromettente per la contessina Rostova e per tanto auspicava un incontro faccia a faccia
con Kuragin durante il quale meditava di trovare un nuovo motivo di duello. Ma neppure
nell'armata in Turchia gli riuscì di rintracciare Kuragin, il quale tornò in Russia quasi
subito dopo il suo arrivo. In un paese nuovo e in condizioni di vita affatto nuove il
principe Andrej cominciò a vivere con animo più lieto. Dopo il tradimento della sua
fidanzata, che l'aveva ferito tanto più gravemente quanto più si sforzava di nascondere a
tutti l'effetto che la cosa aveva prodotto in lui, gli riuscivano penose le condizioni di vita in
cui un tempo era stato felice, e ancora più gravose la libertà e l'indipendenza che prima
aveva così care. Non soltanto non sorgevano più, in lui, i pensieri di un tempo; quei
pensieri che per la prima volta lo avevano assalito mentre contemplava il cielo sul campo
di Austerlitz, quei pensieri che amava sviluppare con Pierre e che avevano riempito la sua
solitudine a Boguèarovo, e poi in Svizzera e a Roma; ma addirittura temeva di evocare
questi pensieri che aprivano orizzonti sconfinati e luminosi. Adesso lo assorbivano solo gli
interessi pratici più immediati, senza rapporto alcuno con gli interessi di un tempo; e a
questi nondimeno egli si aggrappava con tanto maggiore avidità quanto più quelli gli
erano preclusi. Era come se quella sconfinata, irraggiungibile volta del cielo che un tempo
si librava sopra di lui a un tratto si fosse trasformata in una volta bassa, angusta,
soffocante che lo schiacciava, e sotto la quale tutto fosse ben chiaro e distinto, ma nulla di
eterno e di misterioso.

       Fra le attività che gli si prospettavano, il servizio militare era la più accessibile e la
più familiare. Nell'adempiere alle mansioni di generale di servizio presso lo Stato
Maggiore di Kutuzov, egli si occupava dei suoi doveri con zelo e con tenacia,
meravigliando lo stesso Kutuzov per la sua resistenza al lavoro e la sua scrupolosità. Non
avendo trovato Kuragin in Turchia, il principe Andrej non aveva ritenuto necessario
tornare a rincorrerlo in Russia; eppure sapeva che, per quanto tempo passasse, nonostante
il disprezzo che portava per lui, nonostante si andasse ripetendo che non valeva la pena di
umiliarsi a uno scontro con lui, sapeva che incontrando Kuragin non avrebbe potuto
esimersi da sfidarlo a duello, così come un uomo tormentato dalla fame non può evitare di
buttarsi sul cibo. E questa consapevolezza del fatto che l'offesa subita non era stata ancora
vendicata, che il rancore non aveva ancora trovato il suo sfogo e continuava a pesargli sul
cuore, avvelenava la calma fittizia che il principe Andrej si era costruito in Turchia sotto
forma di un'attività intensa e affannosa, non scevra da ambizione e vanità.
                                                                                             752
www.writingshome.com
                                 Lev Nicolaevic Tolstoj – Guerra e pace


       Nel 1812, quando la notizia della guerra con Napoleone giunse a Bucarest (dove
Kutuzov risiedeva da due mesi, passando giorni e notti in casa della sua amica valacca), il
principe Andrej chiese a Kutuzov di essere trasferito sul fronte occidentale. Kutuzov, al
quale Bolkonskij era già venuto a noia proprio a causa del suo attivismo che si
contrapponeva come un rimprovero alla sua oziosità, Kutuzov accondiscese di buon
grado e lo munì di opportune raccomandazioni per Barclay de Tolly.

       Prima di raggiungere l'armata, che in maggio si trovava accampata a Drisa, il
principe Andrej si recò a Lysye Gory, che era sul percorso, distando solo tre verste dalla
strada maestra di Smolensk. Negli ultimi tre anni tanti mutamenti si erano operati nella
vita del principe Andrej; tante cose aveva pensato, meditato, veduto (aveva ormai
viaggiato sia in Occidente sia in Oriente), che, arrivando a Lysye Gory, quel costume di
vita immutato fin nei minimi particolari produsse in lui una strana, inattesa impressione.
Imboccò il viale e il portone di pietra della casa di Lysye Gory come fosse entrato in un
castello incantato immerso nel sonno. In quella casa regnavano la stessa gravità, la stessa
pulizia, la stessa quiete, gli stessi mobili, gli stessi muri, gli stessi suoni, lo stesso odore e
gli stessi visi, solo un poco invecchiati. La principessina Mar'ja era sempre la stessa
ragazza timida e bruttina, ormai avviata a invecchiare e in preda alla paura e a quelle
sempiterne sofferenze morali che aveva vissute negli anni migliori della sua vita senza
utilità e senza gioia. Mademoiselle Bourienne era sempre la stessa ragazza civettuola che
godeva gioiosamente di ogni istante della sua esistenza e si abbandonava alle speranze più
liete per il suo avvenire. Tuttavia era diventata più sicura di sé, o così parve al principe
Andrej. Dessalle, il precettore che aveva portato con sé dalla Svizzera, vestiva una
redingote di taglio russo e parlava ai domestici in russo zoppicante; ma era sempre lo
stesso istitutore di vedute limitate, virtuoso e pedante. Il vecchio principe era cambiato
fisicamente solo per il fatto che in un angolo della bocca spiccava l'alveolo vuoto di un
dente; intellettualmente era sempre lo stesso; ma appariva ancor più diffidente nei
confronti di quanto accadeva nel mondo. Solo fra tutti Nikoluška era cresciuto, era
cambiato, si era fatto colorito, aveva una folta capigliatura di riccioli bruni, e senza
avvedersene quando rideva sollevava il labbro superiore della graziosa boccuccia
nell'identico modo in cui lo sollevava sua madre, la piccola principessa morta. Lui solo
non   ubbidiva    alla   legge     dell'immutabilità      in   quel       castello   dormiente,   preda
dell'incantesimo. Ma, sebbene esteriormente tutto fosse rimasto come un tempo, i rapporti
interni che legavano quelle persone erano cambiati da quando il principe Andrej le aveva
viste l'ultima volta. I membri della famiglia erano divisi in due campi, estranei e ostili fra
loro, che adesso si univano solo in sua presenza cambiando per lui il loro abituale modo di
vivere. All'uno apparteneva il vecchio principe, Mademoiselle Bourienne e l'architetto; al

                                                                                                    753
www.writingshome.com
                                 Lev Nicolaevic Tolstoj – Guerra e pace


secondo la principessina Mar'ja, Dessalles, Nikoluška, e tutta la varia schiera di balie e
governanti.

       Durante la permanenza del principe Andrej a Lysye Gory tutti i familiari
pranzavano insieme, ma si sentivano a disagio ed egli capiva di essere un ospite per il
quale si faceva un'eccezione, col risultato di mettere tutti in imbarazzo per effetto stesso
della sua presenza. Il primo giorno, durante il pranzo, il principe Andrej non conversò
affatto, perché senza volerlo si era reso conto della situazione; e il vecchio principe
notando quel suo contegno innaturale, aveva a sua volta conservato un cupo silenzio, e
subito dopo il pranzo si era ritirato in camera sua. La sera il principe Andrej si recò da lui e
cercando di rianimarlo prese a raccontargli della campagna di guerra condotta dal giovane
conte Kamenskij; ma in modo affatto inatteso il vecchio principe diede inizio a un discorso
sulla principessina Mar'ja criticandola per le sue manie superstiziose e per la sua
malevolenza verso la Bourienne, che (secondo quanto osservava lui) era l'unica a
palesargli una sincera devozione.

       Il vecchio principe disse che se lui era malato, la colpa era tutta della principessina
Mar'ja; che provava gusto a tormentarlo e a irritarlo; che coi suoi stupidi discorsi e la sua
cieca indulgenza viziava e guastava il giovane principe Nikolaj. Il vecchio principe sapeva
benissimo che era lui a tormentare la figlia e che la vita di quest'ultima era molto penosa;
ma sapeva bensì di non poter fare a meno di torturarla e che d'altronde lei se lo meritava.
«Come mai Andrej che vede come stanno le cose non mi dice nulla della sorella?» pensava.
«Chissà, forse crede che io sia un delinquente o un vecchio citrullo che senza motivo si è
messo in contrasto con la figlia per affezionarmi alla francesina? È chiaro che non capisce;
occorre dunque che gli spieghi e che lui mi ascolti.» E prese a spiegare le ragioni per cui
non tollerava l'assurdo carattere della figlia.

       «Giacché siete voi a chiedermelo» disse il principe Andrej, senza guardare il padre
(era la prima volta in vita sua che giudicava il padre), «io non avrei voluto parlare: ma
giacché voi me lo chiedete... vi dirò sinceramente la mia opinione. Se ci sono malintesi e
dissensi fra di voi e Maša, io non riesco assolutamente a incolpare lei: so troppo bene come
vi ama e vi stima. Dato però che me lo avete chiesto,» continuò, irritandosi perché negli
ultimi tempi era sempre così incline ad irritarsi, «posso dirvi una cosa sola: se ci sono dei
malintesi, la causa sta tutta in quella donna insignificante che non avrebbe dovuto godere
dell'amicizia di mia sorella».

       Fin dalle prime battute di quel discorso il vecchio guardava il figlio con gli occhi
immobili rivelando in un sorriso innaturale la mancanza di un altro dente, alla quale il
principe Andrej non riusciva ad abituarsi.
                                                                                            754
www.writingshome.com
                               Lev Nicolaevic Tolstoj – Guerra e pace


       «Di quale amica vai cianciando, mio caro? Mi sembra che tu abbia già varcato il
segno».

       «Batiuška, io non volevo erigermi a giudice,» disse il principe Andrej in un tono
aspro e bilioso, «ma voi mi ci avete costretto; e io ho detto e dirò sempre che la
principessina Mar'ja non ha colpa, ma hanno colpa... ha colpa questa francese...»

       «Ah, questo è il tuo giudizio!... Ecco questa è la tua sentenza!» disse il vecchio con
voce sommessa e (così parve al principe Andrej) con un certo turbamento; ma poi di scatto
balzò su e si mise a gridare: «Fuori di qui, fuori!»

       Il principe Andrej avrebbe voluto partire senza indugio, ma la principessina Mar'ja
lo supplicò di trattenersi ancora un giorno. Nell'intero corso di quella giornata il principe
Andrej non vide il padre, che non uscì e non lasciò entrare nessuno nelle sue stanze a
eccezione della Bourienne e di Tichon, e chiese più volte se il figlio fosse partito. Il giorno
dopo, prima della partenza, il principe Andrej si recò nella camera del figlio. Pieno di
salute, ricciuto come sua madre, il bimbo gli venne a sedere sulle ginocchia. Il principe
Andrej si mise a raccontargli la favola di Barbablù, ma, prima di arrivare alla fine,
s'interruppe nei suoi pensieri. Pensava non già a quel grazioso bambino che era suo figlio,
mentre lo teneva sulle ginocchia, ma a se stesso. Con terrore cercava, senza trovarla,
alcuna ragione di pentimento nel fatto di aver irritato il padre, né di rammarico per
partirsene così dopo aver litigato con lui. Era la prima volta che accadeva. Ma ciò che
maggiormente lo opprimeva era l'incapacità di ritrovare in lui la tenerezza che un tempo
provava per il figlio e che sperava di ridestare in sé per il semplice gesto di accarezzare il
bambino e posarselo sulle ginocchia.

       «Suvvia racconta,» gli diceva il figlio.

       Il principe Andrej se lo tolse dalle ginocchia senza rispondere e uscì dalla camera.

       Non appena abbandonate le occupazioni d'ogni giorno, ma, soprattutto, non
appena ritrovate le condizioni di vita di una volta (quelle in cui si trovava al tempo in cui
era felice) l'angoscia di vivere lo aveva riafferrato con la forza di prima, ed ora egli non
vedeva l'ora di fuggire da quei ricordi e di impegnarsi al più presto in un'occupazione
qualsiasi.

       «Davvero parti, André?» gli disse la sorella.

       «È una fortuna che me ne possa andare,» esclamò il principe Andrej, «mi duole
solamente che tu non possa fare altrettanto.»

                                                                                           755
www.writingshome.com
                               Lev Nicolaevic Tolstoj – Guerra e pace


       «Perché parli così?» esclamò la principessina Mar'ja. «Perché parli così proprio ora
che parti per questa guerra orrenda e lui è così vecchio? Mademoiselle Bourienne mi ha
detto che ha domandato di te...»

       Le bastò toccare quest'argomento perché le sue labbra tremassero e le lacrime le
sgorgassero dagli occhi. Il principe Andrej si volse dall'altra parte e prese a camminare per
la stanza.

       «Ah, Dio mio! Dio mio! Quando si pensa alle cose, alle persone (certe nullità!) che
sono causa dell'infelicità umana!» proruppe con una collera che sgomentò la principessina
Mar'ja.

       Ella comprese che parlando delle persone che aveva definito una nullità, Andrej
non alludeva soltanto alla Bourienne, donde derivava l'infelicità di lei, ma anche all'uomo
che aveva spezzato la propria felicità.

       «André, di una cosa ti prego, ti supplico,» gli disse allungando una mano fino a
sfiorargli il gomito e guardandolo con occhi che le raggiavano fra le lacrime. «Io ti capisco
(e la principessina Mar'ja chinò lo sguardo). Non credere che il dolore sia creato dagli
uomini, gli uomini sono uno strumento di Dio.» E il suo sguardo si levò un poco al di
sopra della testa di Andrej, con quella sicurezza e familiarità con cui si guarda il posto ben
noto ove sta appeso un ritratto. «Il dolore è mandato da Lui, non dagli uomini. Gli uomini
sono solo suoi strumenti, essi non sono in alcun modo responsabili. Se ti sembra che
qualcuno si sia reso colpevole nei tuoi confronti, perdonalo e dimentica. Noi non abbiamo
il diritto di castigare. E tu comprenderai quanta felicità stia nel perdono.»

       «Se fossi una donna, lo farei, Marie. La virtù nelle donne consiste in questo. Ma un
uomo non deve e non può dimenticare e perdonare,» continuò; e sebbene fino a quel
momento non avesse pensato a Kuragin, tutto il rancore non vendicato sorse improvviso
nel suo cuore. «Se la principessina Mar'ja mi esorta a perdonare, vuol dire che da tempo
avrei dovuto punire,» pensò. E, senza più rispondere alla sorella si mise a preconizzare
mentalmente la gioia e la collera del momento in cui avrebbe incontrato Kuragin, il quale,
come sapeva, si trovava sul fronte occidentale.

       La principessina Mar'ja supplicò il fratello di trattenersi ancora un giorno; disse di
sapere che il loro padre ne avrebbe provato dolore, se fosse partito senza essersi
riconciliato con lui; ma il principe Andrej le rispose che molto probabilmente sarebbe
tornato presto dal fronte, che avrebbe scritto al padre senza fallo e che per contro, se ora
avesse indugiato, quel loro dissidio si sarebbe inasprito.

                                                                                          756
www.writingshome.com
                              Lev Nicolaevic Tolstoj – Guerra e pace


      «Adieu, André! Rappelez-vous que les malheurs viennent de Dieu, et que les hommes ne
sont jamais coupables,» furono le ultime parole che udì pronunciare dalla sorella mentre
prendeva congedo da lei.

      «Questo è il destino riservato al mondo!» pensò il principe Andrej mentre in
carrozza usciva dal viale di Lysye Gory. «Povera creatura innocente: lei resta qui in preda
a un vecchio uscito di senno. Il vecchio sente d'esser colpevole, ma non è in grado di
mutare. Il mio bambino cresce e gioisce della vita: della vita in cui, poi, sarà come tutti gli
altri, ingannato e ingannatore... Io sto per andare al fronte. E perché? Non lo so neppure io.
E il mio desiderio è quello d'incontrare un uomo che disprezzo per offrirgli l'occasione di
uccidermi e di farsi beffe di me!»

      Le condizioni di vita erano immutate, ma prima sussisteva una connessione fra
loro, mentre adesso tutto si disgregava. Agli occhi del principe Andrej si susseguivano
senza fine fenomeni assurdi, l'uno dopo l'altro, privi di nesso alcuno.



IX



      Il principe Andrej giunse sul finire del giorno al quartier generale del fronte
occidentale. Le truppe della prima armata, presso le quali si trovava l'imperatore, erano
disposte nel campo fortificato di Drissa; le truppe della seconda armata stavano ritirandosi
col proposito di ricongiungersi alla prima armata, dalla quale (a quanto si diceva) erano
state tagliate fuori a opera di ingenti forze francesi. Tutti erano scontenti dell'andamento
generale delle operazioni militari condotte dall'esercito russo, ma nessuno pensava
nemmeno lontanamente al pericolo di un'invasione delle province dell'impero né osava
supporre che la guerra potesse venir portata oltre le province della Polonia occidentale.

      Sulla sponda della Drissa il principe Andrej trovò, Barclay de Tolly, presso il quale
era stato destinato. Siccome nelle vicinanze del campo non c'erano grossi centri abitati e
nemmeno paesi, la moltitudine di generali e cortigiani al seguito dell'armata era dislocata
in un raggio di dieci verste intorno, nelle migliori case dei villaggi, sulle due sponde del
fiume. Barclay si era stabilito a quattro verste di distanza dall'imperatore. Egli accolse
Bolkonskij con freddezza compassata. Disse, nel suo accento tedesco, che avrebbe parlato
di lui al sovrano perché fosse definita la sua destinazione. Per il momento lo pregava di
trattenersi presso il suo Stato Maggiore. Anatol' Kuragin, che il principe Andrej aveva
sperato di trovare al fronte era invece a Pietroburgo e questa notizia lo allietò. L'interesse

                                                                                            757
www.writingshome.com
                              Lev Nicolaevic Tolstoj – Guerra e pace


per quello che era il fulcro di un immenso evento bellico assorbì totalmente il principe
Andrej, che fu contento di accantonare l'ira che suscitava in lui il ricordo di Kuragin.
Durante i primi quattro giorni, nel corso dei quali non fu richiesto da nessuno, egli visitò
tutto il campo fortificato, e con l'ausilio delle sue cognizioni e degli scambi di vedute con
uomini che se ne intendevano, si sforzò di farsene un'idea compiuta. Ma il problema
dell'utilità o inutilità di quel campo, per il principe Andrej rimase irrisolto. La sua
esperienza militare già lo aveva convinto che in guerra i piani più meditati non significano
nulla (lo aveva constatato durante la campagna di Austerlitz), ma che tutto dipende dal
modo di reagire alle azioni inaspettate e imprevedibili del nemico; che tutto dipende da
chi e da come viene guidata l'impresa. Per chiarire a se stesso quest'ultimo interrogativo, il
principe Andrej, valendosi della sua posizione e delle sue conoscenze, si sforzò di capire
quali fossero le peculiarità delle alte sfere dell'esercito, delle persone e dei partiti che le
componevano e ne trasse il seguente punto di vista sulla situazione.

      Fin da quando l'imperatore si trovava a Vilno, l'esercito era stato suddiviso in tre
parti: la prima armata al comando di Barclay de Tolly, la seconda armata, al comando di
Bagration, e la terza armata, al comando del generale Tormasov. L'imperatore risiedeva
presso la prima armata, ma non in qualità di comandante in capo. Nei proclami non era
stato detto che l'imperatore avrebbe assunto il comando delle truppe, ma soltanto che si
sarebbe trovato di persona presso l'armata. Inoltre, il sovrano non aveva in proprio uno
Stato Maggiore da comandare in capo, ma solo lo Stato Maggiore del quartier generale
imperiale. In qualità di comandante di questo Stato Maggiore imperiale, egli aveva presso
di sé il maresciallo degli alloggiamenti principe Volkonskij; oltre a generali, aiutanti di
campo, funzionari diplomatici e un gran numero di stranieri; ma non uno Stato Maggiore
di ufficiali effettivi. Inoltre si trovavano al seguito dell'imperatore innumerevoli
personaggi senza precise mansioni: Arakèeev, ex ministro della guerra; il conte Bennigsen,
il più anziano per grado dei generali; il granduca ereditario Konstantin Pavloviè; il
cancelliere conte Rumjanèev; Stein, ex ministro di Prussia; Armfelt, generale svedese;
Pfühl, principale ideatore del piano della campagna in corso; il generale aiutante Paolucci,
l'«emigrato sardo»; il generale Wohlzogen e molti altri. Sebbene costoro si trovassero di
stanza presso l'esercito senza incarichi militari definiti, per la loro posizione prestigiosa
esercitavano nondimeno un'influenza sensibile, e spesso accadeva che un comandante di
divisione, o perfino un comandante d'armata non sapessero a che titolo Bennigsen, il gran
duca Arakèeev e il principe Volkonskij chiedessero precisazioni o fornissero suggerimenti;
né sapevano se certo ordine, dato sotto forma di consiglio, venisse direttamente da costoro
oppure dal sovrano, o se occorresse o non occorresse eseguirlo. Ma questa era la cornice
esteriore; quale fosse il senso sostanziale della presenza dell'imperatore e di tutte quelle

                                                                                           758
www.writingshome.com
                               Lev Nicolaevic Tolstoj – Guerra e pace


persone, dal punto di vista della Corte (e alla presenza del sovrano tutti diventavano
cortigiani) era a tutti perfettamente chiaro. Era il seguente: l'imperatore non si era assunto
il titolo di comandante supremo, ma di fatto aveva ai suoi ordini tutte le armate; e le
persone che lo circondavano erano suoi collaboratori diretti. Arakèeev era un fedele
esecutore, tutore dell'ordine e guardia del corpo dell'imperatore; Bennigsen era un
latifondista della provincia di Vilno, che in un certo senso faceva les honneurs della zona e
in sostanza era un bravo generale, utile sia per averne un consiglio, sia per averlo sempre
pronto a sostituire Barclay. Il granduca era presente perché l'imperatore Alessandro
apprezzava altamente le sue qualità personali. Armfelt perché gli tornava comodo. Quanto
all'ex ministro Stein, poteva sempre tornare utile per un consiglio; inoltre odiava
Napoleone ed era un ufficiale molto sicuro di sé, cosa che faceva sempre effetto ad
Alessandro. Paolucci giustificava la sua presenza con l'ardimento e i suoi discorsi decisi.
Gli aiutanti generali stavano lì per il semplice fatto che ovunque fosse il sovrano essi non
potevano mancare. E infine Pfühl era sul posto perché, avendo ideato il piano di guerra
contro Napoleone costringendo Alessandro a credere alla razionalità del suo elaborato
strategico, dirigeva in pratica l'intero andamento del conflitto. Presso Pfühl c'era
Wohlzogen, che s'adoperava a illustrare il pensiero di Pfühl in forma più accessibile di
quanto lo stesso Pfühl riuscisse a fare, da quel teorico da tavolino che era, aspro e pieno di
sé al punto da disprezzare il mondo intero.

       Oltre alle sunnominate persone, russe e straniere (specie straniere, che con la
disinvoltura degli uomini che agiscono in un ambiente estraneo al proprio proponevano
ogni giorno nuove idee inaspettate), c'erano innumerevoli altri personaggi secondari, i
quali erano al seguito dell'esercito per il semplice fatto che ivi si trovavano le persone di
primo piano. Nel complesso dei vari pensieri e delle voci che circolavano in
quell'immenso, irrequieto, brillante e vanesio mondo, il principe Andrej intravedeva le
seguenti e più nette suddivisioni di correnti e di partiti.

       Il primo partito era quello di Pfühl e dei suoi accoliti (i teorici della guerra) i quali
credevano che esistesse una scienza della guerra e che tale scienza fosse governata da leggi
inappellabili, leggi dei finti movimenti, dell'aggiramento e così via. Pfühl e i suoi seguaci
esigevano la ritirata all'interno del paese: una ritirata soggetta a leggi precise, imposte da
una presunta teoria strategica, e in qualsivoglia tentativo di scostarsi da questa teoria
vedevano solo barbarie, ignoranza o basse intenzioni. A questo partito appartenevano i
principi regnanti di Germania, Wohlzogen, Wintzingerode e altri, tutti o quasi tedeschi.

       Il secondo partito si contrapponeva al primo. Come sempre accade, di contro a un
estremo si collocavano i rappresentanti dell'altro estremo. Gli appartenenti a questo

                                                                                            759
www.writingshome.com
                              Lev Nicolaevic Tolstoj – Guerra e pace


partito erano le stesse persone che fin da Vilno esigevano che si avanzasse verso la Polonia
sgombrando il campo da ogni piano elaborato in precedenza. Oltre a essere fautori di
azioni audaci, i membri di questo partito erano anche sostenitori del principio di
nazionalità, ragion per cui diventavano, in sede di discussione, ancor più unilaterali.
Costoro erano tutti russi: Bagration, il generale Ermolov, che cominciava a mettersi in luce,
e altri. In quell'epoca aveva larga diffusione un motto scherzoso di Ermolov, il quale
avrebbe chiesto all'imperatore una sola grazia: quella di venire promosso tedesco. Chi era
di questo partito, richiamandosi a Suvorov, sosteneva che non bisognava perdersi in
elucubrazioni e sprecare il tempo appuntando spilli sulla carta geografica, ma battersi,
sconfiggere il nemico, non lasciarlo entrare in Russia e non permettere che il morale delle
truppe si deteriorasse.

      Al terzo partito, nel quale l'imperatore riponeva maggior fiducia, appartenevano gli
esponenti della corte impegnati a elaborare transazioni fra le due correnti opposte. Gli
addetti di questo partito, in prevalenza estranei ai clan militari e tra i quali figurava
Arakèeev, pensavano e proclamavano ciò che dicono, in genere, le persone che non hanno
convinzioni proprie ma non vogliono lasciarlo capire. Dicevano, dunque, che senza
dubbio la guerra, specie poi combattuta contro un genio militare come Buonaparte (lo
chiamavano di nuovo Buonaparte), richiedeva profonda meditazione, e una perfetta
padronanza della scienza strategica. E che in questo campo Pfühl era geniale, ma che al
tempo stesso non si poteva non riconoscere che sovente i teorici sono unilaterali e perciò
non bisognava fidarsi ciecamente di loro, che al contrario occorreva dare ascolto anche a
ciò che dicevano gli avversari di Pfühl e a quel che sostenevano gli uomini pratici, gli
esperti dei problemi di guerra e adottare la via di mezzo. Gli uomini di questo partito
insistevano perché si mantenesse il campo della Drissa in conformità al piano di Pfühl, ma
si mutassero i movimenti delle altre armate. E sebbene le suddette operazioni non
portassero al raggiungimento dell'uno o dell'altro scopo, agli uomini di questo partito
questa pareva la mossa più opportuna.

      La quarta tendenza aveva come esponente principale il granduca ereditario, il quale
non poteva dimenticare la delusione di Austerlitz, quando si era portato in testa alla
guardia in casco e giubbetto, come a una rivista militare, convinto di schiacciare i francesi,
e trovatosi inopinatamente in prima linea, a fatica ne era sfuggito tra la confusione
generale. Nel loro modo di vedere le cose gli uomini di questo partito rivelavano le virtù e
i difetti della sincerità. Essi temevano Napoleone: vedevano in lui la forza e in noi la
debolezza, e lo ammettevano senza riserve: «Da tutto questo» dicevano, «non verrà che
dolore, vergogna e rovina! Ecco, abbiamo abbandonato Vilno, abbiamo abbandonato
Vitebsk, abbandoneremo anche il campo fortificato della Drissa. L'unica cosa ragionevole
                                                                                          760
www.writingshome.com
                                Lev Nicolaevic Tolstoj – Guerra e pace


che ci rimanga da fare è di stipulare la pace, e al più presto, prima che ci caccino anche da
Pietroburgo!»

       Quest'opinione, largamente diffusa nelle alte sfere dell'esercito, trovava consensi
anche a Pietroburgo e presso il cancelliere Rumjanèev il quale per altre ragioni era del pari
incline a concludere la pace.

       Il quinto partito era quello dei fautori di Barclay de Tolly, non tanto come uomo
quanto come ministro della guerra e comandante in capo. Costoro dicevano: «Checché se
ne dica (esordivano sempre così), si tratta di un uomo onesto e fattivo; nessuno è meglio di
lui. Dategli poteri effettivi, perché le sorti della guerra non possono esser liete senza l'unità
di comando; e allora vedrete ciò che sa fare, lo dimostrerà come lo ha già dimostrato in
Finlandia. Se il nostro esercito è forte e in piena efficienza, e si è ritirato fino alla Drissa
senza aver subito alcuna sconfitta, lo dobbiamo soltanto a Barclay. Se ora Barclay venisse
sostituito da Bennigsen, tutto sarebbe perduto, perché fin dal 1807 Bennigsen ha dato
prova della propria incapacità.» Così dicevano i seguaci di questo quinto partito.

       Il sesto partito, quello degli estimatori di Bennigsen, affermava al contrario che
nessuno era più fattivo ed esperto di Bennigsen; che, per un verso o per un altro, ci si
sarebbe fatalmente orientati sul suo nome. Gli esponenti di questo partito asserivano che
la nostra ritirata fino alla Drissa non era altro che una sconfitta ignominosa, conseguenza
di una serie ininterrotta di sbagli. «Quanti più sbagli faranno,» andavano ripetendo
costoro, «tanto, meglio sarà: se non altro capiranno che così non si può andare avanti... Qui
non basta un Barclay qualunque: ci vuole un uomo come Bennigsen, che si è già fatto
valere nel 1807 e al quale lo stesso Napoleone ha reso giustizia: occorre un uomo al quale
si riconosca volentieri l'autorità suprema ma l'unico uomo di questo stampo è Bennigsen.»

       Il settimo partito era costituito da persone come ce ne sono sempre, specie intorno
ai giovani sovrani; e in particolare abbondavano nell'entourage dell'imperatore
Alessandro: generali e aiutanti di campo appassionatamente devoti al sovrano non tanto
quale imperatore, quanto perché l'adoravano con sincero disinteresse come uomo, così
come l'adorava Rostov nel 1807, e perché riconoscevano in lui non solo tutte le virtù, ma
anche tutte le possibili qualità umane. Ora, sebbene queste persone ammirassero la
modestia del sovrano che aveva rinunciato al comando delle forze armate, criticavano non
di meno questa eccessiva modestia e desideravano una sola cosa: insistevano, cioè,
affinché l'adorato imperatore, abbandonando la sua soverchia sfiducia in se stesso,
dichiarasse apertamente che si poneva alla testa dell'esercito, formasse presso di sé un
quartier generale in qualità di comandante in capo e, consigliandosi, quando fosse stato il

                                                                                             761
www.writingshome.com
                              Lev Nicolaevic Tolstoj – Guerra e pace


caso, con gli esperti teorici e pratici, guidasse peraltro di persona le sue truppe; il che
sarebbe valso, automaticamente, a portarne il morale alle stelle.

      L'ottavo, e più numeroso raggruppamento, che per l'enorme congerie di adepti
stava agli altri gruppi in proporzione di 99 a 1, era composto da uomini che non volevano
né la pace, né la guerra, né avanzate, né campi difensivi sulla Drissa o dovunque fosse; che
non volevano Barclay, né l'imperatore, né Pfühl, né Bennigsen, ma si preoccupavano
d'assicurarsi una sola cosa: i massimi vantaggi e piaceri personali. In quell'acqua torbida di
intrighi intersecantisi e ingarbugliantisi fra loro, che ribollivano al quartier generale
dell'imperatore, si offrivano innumerevoli occasioni di successo che in altre circostanze
sarebbero state impensabili. Chi desiderasse non compromettere una propria situazione
vantaggiosa, non aveva che accordarsi oggi con Pfühl, domani col suo antagonista, mentre
dopodomani affermava di non aver opinione di sorta a proposito di un dato argomento, al
solo scopo di scansare ogni responsabilità e di compiacere l'imperatore. Un altro che
volesse aumentare i vantaggi della sua posizione, attirava su di sé l'attenzione di Sua
Maestà gridando ad alta voce le stesse cose alle quali, magari, l'imperatore stesso aveva
accennato la vigilia, discuteva e sbraitava ai consigli di guerra, battendosi il petto e
sfidando a duello chi era di parere opposto, e con ciò dimostrando di essere pronto a
sacrificarsi per il bene comune. Un terzo, semplicemente, fra un consiglio di guerra e
l'altro (e in assenza dei propri nemici) sollecitava un sussidio una tantum a riconoscimento
dei suoi fedeli servigi, sapendo che in quel momento nessuno pensava a rifiutarglielo. Un
quarto capitava sempre, come per puro caso, sotto gli occhi del sovrano nel momento in
cui quest'ultimo era oberato di lavoro. Un quinto, per raggiungere la meta da tempo
auspicata - una cena con l'imperatore - si accaniva a dimostrare la fondatezza o l'erroneità
di una tesi emersa di recente, e a tale scopo adduceva dimostrazioni più o meno
convincenti.

      Tutti gli aderenti a questo partito andavano a caccia di rubli, di croci e di
promozioni e in tale caccia badavano soltanto alla direzione in cui fluttuava la banderuola
della benevolenza imperiale. Non appena notava che la banderuola si era girata da un
certo lato, subito questo nugolo di fuchi che viveva alle spalle dell'esercito cominciava a
ronzare da quella parte, sicché all'imperatore riusciva tanto più difficile volgerla da
un'altra parte. Fra l'incertezza della situazione, al cospetto del grave incombente pericolo,
che conferiva al tutto un carattere di particolare inquietudine, in mezzo a quel vortice di
intrighi, di ambizioni, di contrasti dovuti alle concezioni e ai sentimenti opposti, in
aggiunta alle disparate nazionalità di tutte quelle persone, questo e più folto partito di
uomini dominati soltanto dai loro interessi personali accresceva il torbido e la farragine
della situazione generale. Qualunque problema venisse sollevato, questo sciame di fuchi,
                                                                                          762
www.writingshome.com
                                 Lev Nicolaevic Tolstoj – Guerra e pace


senza nemmeno aver finito di ronzare sul tema precedente, calava in volo sul nuovo tema
e col suo ronzio soffocava e oscurava le voci di chi discuteva con propositi sani e sinceri.

       A tutti questi partiti, quando il principe Andrej raggiunse l'esercito, se ne venne a
formare un altro: un nono partito che proprio allora prese a far udire la sua voce. Era un
partito di gente anziana, di persone ragionevoli, capaci ed esperte di problemi di governo,
capaci di guardare con obiettività (senza condividere nessuna delle varie tesi contrastanti)
a tutto ciò che avveniva presso lo Stato Maggiore del quartier generale e di escogitare i
mezzi per uscire da quell'indeterminatezza, da quella cronica indecisione, da quello stato
di confusione e di precarietà.

       Gli uomini di quest'ultimo partito erano convinti - e lo asserivano apertamente - che
il male derivasse in prevalenza dalla presenza dell'imperatore, con la sua corte militare,
presso l'esercito; che nell'esercito era stata introdotta quell'indefinita convenzionale e
mutevole fluidità di rapporti che è plausibile a corte, ma è dannosa nell'esercito; che il
sovrano doveva regnare e non guidare l'esercito; che l'unica via d'uscita da una siffatta
situazione era che il sovrano e la sua corte lasciassero il quartier generale delle forze
armate; che la sola presenza del sovrano paralizzava i cinquantamila uomini dell'esercito
necessari ad assicurare la sua personale incolumità; che il peggior comandante in capo,
purché autonomo e libero di agire, sarebbe stato preferibile del più esperto e agguerrito
condottiero, ma vincolato dalla presenza delle autorità imperiali.

       Mentre il principe Andrej se ne stava senza precisi incarichi al campo sulla Drissa, il
segretario di stato Šiškov, uno dei più autorevoli esponenti di quest'ultimo partito, scrisse
all'imperatore una lettera che Balašëv e Arakèeev accettarono di firmare. In questa
missiva, valendosi dell'autorizzazione accordatagli dal sovrano di esprimere giudizi
sull'andamento generale delle cose, in forma molto ossequiosa, e col pretesto della
necessità che il sovrano suscitasse nella capitale l'entusiasmo popolare per la guerra,
Šiškov gli proponeva di lasciare l'esercito.

       E così all'imperatore venne presentata, ed egli l'accettò come un pretesto per
lasciare l'esercito, l'esigenza di suscitare l'entusiasmo del popolo per la guerra e di far
appello ad esso per difendere la patria, quello stesso entusiasmo del popolo (per quanto
esso venne promosso dalla presenza personale del sovrano a Mosca), che fu in realtà la
causa principale del trionfo della Russia.



X

                                                                                           763
www.writingshome.com
                               Lev Nicolaevic Tolstoj – Guerra e pace




       Questa lettera non era stata ancora consegnata all'imperatore, quando Barclay, a
pranzo, riferì a Bolkonskij che l'imperatore avrebbe gradito di incontrarsi personalmente
col principe Andrej per avere da lui informazioni sul fronte turco, e che pertanto il
principe Andrej doveva presentarsi alle sei di sera all'alloggiamento di Bennigsen.

       Quel giorno stesso era giunta al quartier generale imperiale la notizia di un nuovo
movimento di Napoleone che poteva avere serie conseguenze per l'esercito russo; notizia
che più tardi si sarebbe rivelata falsa. Proprio quella mattina il colonnello Michaux aveva
compiuto insieme all'imperatore un giro d'ispezione alle fortificazioni sulla Drissa,
dimostrandogli che questo campo fortificato allestito da Pfühl, considerato fino a quel
momento un chef-d'oeuvre di scienza tattica destinato a segnare la rovina di Napoleone, era
invece l'assurdità e la potenziale catastrofe dell'esercito russo.

       Il principe Andrej arrivò all'alloggiamento del generale Bennigsen, posto in una
piccola casa di proprietari terrieri lungo la riva del fiume. Non c'erano né Bennigsen né
l'imperatore. Fu Èernyšëv, aiutante di campo dell'imperatore, a ricevere Bolkonskij. Gli
spiegò che, per la seconda volta in quella giornata, il sovrano era andato col generale
Bennigsen e col marchese Paolucci a ispezionare le fortificazioni del campo sulla Drissa,
sulla cui efficienza si cominciava a nutrire seri dubbi.

       Èernyšëv sedeva a leggere un romanzo francese vicino alla finestra della prima
stanza. Questo locale, probabilmente, era stato un salone di ricevimento: c'era ancora un
harmonium sul quale erano stati accatastati dei tappeti e, in un angolo, era sistemato il
letto da campo dell'aiutante di Bennigsen. Il quale aiutante era presente. Evidentemente
spossato da un festino o dal lavoro, se ne stava seduto sulla branda, neppure aperta, e
sonnecchiava. Nel salone si aprivano due porte: per una si accedeva a un ex salotto, l'altra,
a destra, dava in uno studio. Dietro la prima porta si udivano voci parlare in tedesco e,
meno spesso, in francese. Lì, nell'ex salotto, s'era riunito per desiderio dell'imperatore non
un vero e proprio consiglio di guerra (al sovrano piacevano le cose non definite), ma
alcune persone di cui egli desiderava conoscere l'opinione sulle imminenti difficoltà. Non
era dunque un consiglio militare, ma una riunione di persone scelte, che avevano il
compito di chiarire personalmente certi problemi per la tranquillità dell'imperatore. A
questo semiconsiglio erano stati invitati: il generale svedese Armfelt, l'aiutante generale
Wohlzogen, Wintzingerode (quello che Napoleone aveva definito un suddito francese
fuggiasco), Michaux, il generale Toll, il conte Stein (tutt'altro che votato alle cose della
guerra) e infine, Pfühl, che (come aveva sentito dire il principe Andrej) era la cheville
ouvrière della situazione. Il principe Andrej ebbe agio di osservarlo attentamente, giacché
                                                                                          764
www.writingshome.com
                               Lev Nicolaevic Tolstoj – Guerra e pace


Pfühl arrivò subito dopo di lui, e prima di passare nel salotto indugiò un momento a
parlare con Èernyšëv.

       A prima vista, nella sua uniforme da generale russo di pessima fattura, che lo
rivestiva goffamente come se fosse stato in maschera, Pfühl diede al principe Andrej
l'impressione di persona già conosciuta, sebbene non l'avesse mai visto prima d'ora. C'era
in lui qualcosa di Weirother, di Mack, di Schmidt e molti altri generali teorici tedeschi, che
il principe Andrej aveva avuto occasione di vedere nel 1805; però costui era il più
esemplificativo di tutti loro. Il principe Andrej finora non aveva mai visto un siffatto
esemplare di teorico tedesco che riunisse in sé tutto ciò che c'era in quei tedeschi.

       Pfühl era di mediocre statura, molto magro, ma di forte ossatura, di complessione
sana, largo di bacino e ossuto di scapole La sua faccia era fitta di rughe, gli occhi molto
infossati. Sulle tempie, i capelli erano stati lisciati con la spazzola, mentre dietro
ingenuamente si sollevavano in ciocche ispide e disordinate. Entrò nella stanza
guardandosi attorno inquieto e iracondo, come se tutto, in quel salone, lo opprimesse.
Reggendo la sciabola con gesto impacciato, si rivolse a Èernyšëv chiedendogli in tedesco
dove fosse l'imperatore. Era palese che desiderava attraversare al più presto il locale,
sbarazzarsi dei saluti e dei convenevoli e mettersi al lavoro davanti alla carta geografica,
dove si sentiva a proprio agio. Annuì frettolosamente alle parole di Èernyšëv, poi ebbe un
sorriso ironico, quando quest'ultimo rispose che l'imperatore stava ispezionando le
fortificazioni che proprio lui, Pfühl, aveva allestito in base alle proprie teorie. Borbottò
qualcosa tra i baffi, come fanno i tedeschi molto sicuri di sé: «Dummkopf...» oppure: «zu
Grunde die ganze Geschichte...» oppure «s'wird was gescheites d'raus werden...» Il principe
Andrej non riuscì a capire le parole esatte, avrebbe voluto passar oltre; ma Èernyšëv lo
presentò a Pfühl, rilevando che il principe Andrej era appena arrivato dal fronte turco
dove la guerra si era conclusa così felicemente. Pfühl si degnò di una rapida occhiata, non
tanto al principe Andrej quanto di là da lui, osservò ridendo: «Da muss ein schöner taktischer
Krieg gewesen sein.» Dopo di che ebbe una breve risatina di sprezzo e si affrettò verso la
stanza donde provenivano le voci.

       Era chiaro che Pfühl, già incline per carattere al sarcasmo adirato, era in quel
momento tanto più infastidito dal fatto che ci si fosse permessi di ispezionare il campo
fortificato senza di lui e giudicare la sua opera. Solo in base a questo suo breve incontro
con Pfühl e grazie ai suoi ricordi di Austerlitz, il principe Andrej poté farsi un'idea precisa
dell'uomo. Pfühl era uno di quegli individui disperatamente, incrollabilmente sicuri di se
stessi, sicuri fino al martirio, come lo sanno essere solamente i tedeschi, e questo proprio
perché solo i tedeschi possono essere sicuri di sé sulla base di un'idea astratta, com'è la

                                                                                           765
www.writingshome.com
                               Lev Nicolaevic Tolstoj – Guerra e pace


dottrina, cioè la pseudo-conoscenza della verità assoluta. Il francese può sentirsi sicuro di
sé perché si crede personalmente, sia per doti fisiche che d'intelletto, irresistibile e
affascinante, di fronte agli uomini come alle donne. L'inglese è sicuro di sé perché è
cittadino del paese meglio ordinato del mondo; perciò, in quanto inglese, sa sempre ciò
che deve fare, e sa che tutto ciò che fa, in quanto inglese, non può che esser ben fatto.
L'italiano è sicuro di sé perché è irrequieto ed esaltabile, e facilmente si dimentica di se
stesso e degli altri. Il russo è sicuro di sé perché non sa e non vuol sapere nulla, nella
persuasione che nulla si può sapere. Il tedesco è sicuro di sé nel peggiore dei modi, nel
modo più disgustoso e inesorabile, perché è ciecamente convinto di sapere la verità: una
scienza, cioè, da lui stesso elaborata, ma che per lui è il vero assoluto.

       Tale era evidentemente Pfühl. Lui aveva una certa dottrina: la teoria «dei
movimenti obliqui», da lui ricavata sulla scorta della cronaca delle guerre di Federico il
Grande, e tutto ciò che concerneva la storia militare moderna, gli sembrava un'assurdità,
una barbarie, uno scontro mostruoso nel quale, da entrambe le parti, si facevano tanti
errori, che queste guerre non potevano esser chiamate tali: non si adattavano alla teoria e
non potevano servire da oggetto della scienza.

       Nel 1806 Pfühl era stato uno degli ideatori del piano della guerra conclusasi poi con
Jena e con Auerstadt; ma nell'esito di quel conflitto egli non vedeva nemmeno
lontanamente la prova dell'erroneità della sua teoria. Al contrario, secondo lui l'unica
causa dell'insuccesso stava nelle deroghe apportate alla sua teoria e con l'allegra ironia che
gli era propria diceva: «Ich sagte ja, dass die ganze Geschichte zum Teufel gehen werde.» Pfühl
era uno di quei teorici che sono a tal punto invasati della propria teoria, da dimenticare
addirittura lo scopo, l'applicazione pratica; al suo amore per la teoria si contrapponeva
l'odio per ogni attuazione concreta, non ne voleva sentir parlare. Si rallegrava persino
degli insuccessi, perché gli smacchi dovuti dall'essersi scostati dalla teoria a favore della
pratica non facevano che confermargli la validità della sua teoria.

       Scambiò col principe Andrej e con Èernyšëv qualche rapida impressione sulla
guerra in corso con l'aria di chi sa in anticipo come tutto sia destinato ad andare a rotoli e
non ne sia nemmeno troppo scontento. Quelle ciocche arruffate di capelli si levavano dalla
nuca e le tempie frettolosamente ravviate confermavano in modo eloquente il suo stato
d'animo.

       Passato nell'altra stanza, subito echeggiarono gli accenti bassi e aspri della sua voce.



XI
                                                                                            766
www.writingshome.com
                                 Lev Nicolaevic Tolstoj – Guerra e pace




       Il principe Andrej non aveva ancora distolto gli occhi da Pfühl, che nella stanza
entrò frettolosamente il conte Bennigsen. Fece un cenno di saluto col capo a Bolkonskij e
s'avviò senza fermarsi nello studio, impartendo al tempo stesso le disposizioni del caso al
suo aiutante. L'imperatore sarebbe sopraggiunto tra breve e Bennigsen lo aveva preceduto
in gran fretta per preparare qualcosa e avere il tempo di ricevere degnamente il sovrano.
Èernyšëv e il principe Andrej uscirono dalla scaletta d'ingresso. L'imperatore smontava in
quel momento di cavallo con aria stanca. Paolucci gli andava dicendo qualcosa.
L'imperatore, l'aria scontenta e il volto chino da una parte, ascoltava Paolucci che parlava,
parlava, infervorandosi tutto. Poi l'imperatore si portò avanti, con l'evidente desiderio di
troncare quella conversazione; ma l'italiano, il viso acceso palesemente emozionato e
dimentico d'ogni convenienza, non esitò a seguirlo continuando a parlare:

       «Quant à celui qui a conseillé ce camp, le camp de Drissa,» diceva Paolucci, mentre
l'imperatore, salendo gli scalini e notando il principe Andrej scrutava quel viso che gli era
sconosciuto. «Quant à celui, Sire,» proseguì Paolucci con disperata ostinazione, come se non
avesse la forza di trattenersi, «qui a conseillé le camp de Drissa, je ne vois pas d'autre alternative
que la maison jaune ou le gibet.»

       Senza più ascoltarlo e come se non udisse più le parole dell'italiano, l'imperatore,
riconosciuto Bolkonskij gli si rivolse con cordiale benevolenza:

       «Sono davvero lieto di vederti. Recati pure là dove si sono riuniti e aspettami.»

       E l'imperatore si avviò verso lo studio. Lo seguirono il principe Pëtr Michajloviè
Volkonskij e il barone Stein, dopo di che le porte vennero richiuse alle loro spalle.
Approfittando dell'autorizzazione dell'imperatore, il principe Andrej passò con Paolucci
(che conosceva dal tempo del fronte turco) nel salotto dov'era riunito il consiglio.

       Il principe Pëtr Michajloviè Volkonskij rivestiva le mansioni di capo di Stato
Maggiore di Sua Maestà.

       Egli uscì dallo studio, si recò nel salotto delle carte geografiche, le dispose sulla
tavola, ed esternò i vari argomenti sui quali l'imperatore desiderava conoscere il parere dei
signori ivi riuniti. Il fatto era che, durante la notte, era giunta la notizia (risultata in seguito
falsa) di un movimento dei francesi volto ad aggirare il campo della Drissa.

       Per primo prese la parola il generale Armfelt, che inaspettatamente propose, come
unica via per evitare la difficoltà che si prospettava, una posizione affatto nuova, da nulla
giustificata se non dal suo desiderio di dimostrare che anche lui aveva le sue opinioni: una
                                                                                                  767
www.writingshome.com
                                Lev Nicolaevic Tolstoj – Guerra e pace


posizione, dunque, in disparte sia dalle strade di Pietroburgo sia di Mosca ove a suo
avviso tutte le armate avrebbero dovuto radunarsi e attendere il nemico. Si capiva che
questo piano era stato elaborato da tempo da Armfelt e che adesso egli lo esponeva non
tanto col proposito di rispondere ai quesiti che gli erano stati posti, quanto allo scopo di
approfittare dell'occasione per poterlo esporre. E altro non era se non una delle infinite
proposte che si potevano avanzare, non più e non meno fondata delle altre, senza aver
nozione della fisionomia che la guerra avrebbe assunto. Alcuni contestarono la sua
opinione, alcuni la difesero. Il giovane colonnello Toll si oppose con maggior fervore degli
altri all'opinione del generale svedese, e mentre discuteva levò di tasca un taccuino fitto di
appunti, chiedendo il permesso di leggere. In questo suo prolisso promemoria Toll
proponeva per la campagna in corso un piano diametralmente opposto a quelli di Armfelt
e di Pfühl. Paolucci, replicando a Toll, caldeggiò un piano di avanzata e di attacco, che a
suo parere era il solo in grado di sottrarci alla trappola (come egli definiva il campo della
Drissa) e alla situazione perigliosa e incerta in cui ci trovavamo. Durante queste
discussioni Pfühl e il suo interprete Wohlzogen che gli serviva da ponte nei rapporti con la
corte tacquero sempre. Pfühl si limitava a sbuffare in segno di disprezzo volgendosi ora di
qua ora di là, e mostrando così che non si sarebbe mai umiliato fino al punto di replicare
alle assurdità che era costretto ad ascoltare. Quando il principe Volkonskij, che dirigeva il
dibattito, lo invitò a esporre la sua opinione, si limitò a dire:

       «A che scopo chiedere il mio parere? Il generale Armfelt ha proposto una magnifica
posizione con le spalle scoperte. Oppure l'attacco von diesen italienischen Herrn, sehr schön!
Oppure la ritirata. Auch gut. A che pro chiedere il mio parere?» ripeté. «Voi sapete il da
farsi molto meglio di me.»

       Ma quando Volkonskij ribatté di avergli chiesto la sua opinione in nome di Sua
Maestà, Pfühl si alzò, e animatosi all'improvviso prese a dire:

       «Tutto è stato guastato, imbrogliato, compromesso. Tutti pretendevano di capire
più di me e adesso è a me che si rivolgono. Come rimediare, come rettificare? Non c'è
nulla da rimediare. Bisogna eseguire alla lettera ciò che io ho predisposto.» E batté sul
tavolo le dita ossute. «Qual è la difficoltà? Bazzecole. Kinderspiel.»

       Si avvicinò alla carta geografica e cominciò a parlare a voce concitata, puntando il
suo dito magro e nodoso sulla mappa, per dimostrare che nessuna circostanza accidentale
poteva infirmare la razionalità del campo della Drissa, che tutto era stato previsto e che, se
realmente il nemico avesse tentato l'aggiramento, fatalmente sarebbe stato annientato.



                                                                                          768
www.writingshome.com
                              Lev Nicolaevic Tolstoj – Guerra e pace


      Paolucci, che non conosceva il tedesco, prese a interrogarlo in francese. Wohlzogen
venne in aiuto al suo principale, che si esprimeva a stento in francese, e cominciò a
tradurne le parole, tenendo dietro a fatica a Pfühl, il quale andava velocemente
dimostrando che tutto nel suo piano - non soltanto ciò che era successo, ma altresì tutto ciò
che poteva succedere - era stato previsto e che se adesso c'erano delle difficoltà, la colpa
stava solo nel fatto che non era stato eseguito in ogni punto. Egli rideva di un riso
sarcastico e incessante; dimostrava (e alla fine smise persino di dimostrare in segno di
disprezzo come un matematico rinuncia a fornire le varie riprove volte a dimostrare una
verità già dimostrata). Wohlzogen lo sostituì, continuando a tradurne in francese il
pensiero e dicendo ogni tanto a Pfühl: «Nicht wahr, Exzellenz?» Come un uomo che, nel
caso di una rissa, inferocito colpisce i suoi stessi amici, Pfühl gridava esasperato anche
contro Wohlzogen:

      «Nun, ja, was denn da noch expliziert werden?»

      Paolucci e Michaux, in francese, assalivano a due voci Wohlzogen. Armfelt si
rivolgeva a Pfühl in tedesco. Toll in russo forniva spiegazioni al principe Volkonskij. Il
principe Andrej ascoltava e osservava in silenzio.

      Di tutte queste persone quella che suscitava maggior simpatia nel principe Andrej
era, così tenace, cocciuto, insensatamente sicuro di sé, appunto Pfühl. Fra tutte le persone
presenti Pfühl era l'unica che palesemente non desiderasse nulla per sé e non nutrisse
avversione per alcuno. Ambiva una cosa sola; che venisse attuato il piano elaborato
secondo una teoria da lui maturata in anni di lavoro. Riusciva ridicolo, era sgradevole con
la sua ironia, ma nello stesso tempo suscitava un involontario rispetto per la sua illimitata
devozione all'idea. Inoltre, in tutti i discorsi di coloro che avevano preso la parola -
eccettuato Pfühl - c'era un tratto comune, estraneo al consiglio di guerra del 1805: e cioè un
terrore panico, ancorché nascosto, di fronte al genio strategico di Napoleone: un terrore
che trapelava in ogni obiezione. Il presupposto era che per Napoleone tutto fosse possibile:
si dava per possibile un suo attacco da ogni parte, e nel suo nome, motivo di tanto timore,
si distruggevano a vicenda anche tutte le varie proposte. Il solo Pfühl sembrava
considerare Napoleone un barbaro qualsiasi, non diverso dagli altri oppositori della sua
teoria. Ma, oltre che un sentimento di rispetto, Pfühl suscitava nel principe Andrej anche
un sentimento di pietà. Dal tono in cui gli si rivolgevano gli intimi della corte, da ciò che
Paolucci si era permesso di dire all'imperatore, ma soprattutto dalla disperazione che
traspariva nell'accento dello stesso Pfühl, si capiva che gli altri sapevano ed egli stesso
intuiva che la sua caduta era prossima. E, nonostante la sua albagia, il suo rabbioso
sarcasmo tedesco, faceva pena, con i suoi capelli lisciati sulle tempie e quelle ciocche

                                                                                          769
www.writingshome.com
                              Lev Nicolaevic Tolstoj – Guerra e pace


arruffate sulla nuca. Evidentemente, sebbene cercasse di celarlo dietro l'irritazione e il
disprezzo, egli era in preda alla disperazione, perché gli sfuggiva l'occasione di verificare
sulla base di un'esperienza di enorme portata la validità stessa della propria teoria,
proclamandola in faccia al mondo intero.

      La discussione si protrasse a lungo, e a mano a mano che il tempo trascorreva tanto
più si accendeva (spingendosi fino a grida e offese personali) e tanto meno era possibile
trarre da tante parole una qualche conclusione armonica e globale. Il principe Andrej
porgeva l'orecchio a quei discorsi plurilingui; a tutte quelle proposte, a quei piani, a quelle
confutazioni, a quelle grida, e si limitava a stupirsi di ciò che costoro dicevano. L'idea che
da molto tempo e con insistenza gli si era affacciata alla mente nel corso della sua attività
militare - secondo la quale non può esserci alcuna scienza della guerra e di conseguenza
nemmeno il cosiddetto «genio militare» - ora acquistava per lui l'assoluta evidenza della
verità. «Quale teoria e quale scienza possono darsi in una congiuntura le cui condizioni e
circostanze sono ignote e non vanno soggette a previsione, e in cui la forza dei combattenti
parimenti non è passibile di alcun calcolo preliminare? Nessuno poteva o può sapere in
quale posizione si troveranno di qui a domani il nostro esercito e quello nemico, nessuno
può asserire quale sia la forza effettiva di questo o di quell'altro reparto. A volte, quando
nelle prime file non c'è un vile che si mette a gridare "Siamo tagliati fuori!" e si mette a
fuggire, ma c'è un prode temerario che lancia un "Urrà!" un reparto di cinquemila uomini
può valere trentamila, come avvenne a Schoengraben; altre volte, cinquantamila uomini
fuggono davanti a ottomila, come è accaduto ad Austerlitz. Quale scienza può applicarsi a
circostanze nelle quali (come in ogni impresa pratica) nulla può essere determinato e tutto
dipende da innumerevoli fattori, il cui valore viene via via determinandosi in un istante
che nessuno sa quando sopravvenga. Armfelt afferma che il nostro esercito è tagliato fuori;
Paolucci garantisce che abbiamo messo l'esercito francese fra due fuochi; Michaux giura
che il punto debole del campo della Drissa sta nel fatto di avere il fiume alle spalle, mentre
Pfühl pretende che in questo risieda la sua forza. Toll espone un piano, Armfelt ne
propone un altro. Tutti sono buoni e cattivi al tempo stesso: i vantaggi di ogni situazione
risaltano solo nell'istante in cui si compie l'avvenimento. E che motivo hanno, tutti, di
parlare di genio militare? È forse un genio l'uomo che ordini tempestivamente di far
affluire le gallette? O al tale andare a destra o al talaltro a sinistra? Li chiamano geni solo
perché gli uomini d'arme sono circonfusi da un'aureola di gloria e di potere, e la turba di
vigliacchi adula ed esalta il potere attribuendogli le qualità del genio, che in realtà non
possiede. È vero, per contro, che i migliori generali da me conosciuti sono persone stupide
o distratte. Il migliore è Bagratiòn, lo stesso Napoleone lo ha riconosciuto. E Buonaparte!
Ricordo bene come fosse limitata e soddisfatta di sé, la sua faccia sul campo di Austerlitz.

                                                                                           770
www.writingshome.com
                                   Lev Nicolaevic Tolstoj – Guerra e pace


Un buon condottiero non solo non ha bisogno né della genialità né di qualsivoglia altra
virtù; al contrario, è bene che manchi delle migliori, delle più elevate qualità umane, come
l'amore, la poesia, la finezza di sentimenti, il dubbio filosofico, la capacità speculativa.
Dev'essere un uomo limitato, fermamente convinto che ciò che fa è molto importante
(altrimenti il suo mestiere gli verrebbe a noia): solo a queste condizioni sarà un valido
uomo d'armi. Dio ci scampi se sarà, in senso compiuto, un uomo: se proverà affetto per
qualcuno, se conoscerà sentimenti pietosi, se distinguerà il giusto dall'ingiusto. Si capisce
perché fin dall'antichità, sia stata creata per loro la teoria dei geni, perché in mano loro sta
il potere? Il merito del successo nelle imprese militari non dipende da costoro, ma
dall'uomo che in mezzo alle file grida "Urrà!" Solo in quelle file si può prestare servizio
con la certezza di esser utili!»

       Così pensava il principe Andrej, mentre ascoltava quei discorsi; e si scosse solo
quando Paolucci lo chiamò e tutti ormai stavano per andarsene.

       Il giorno dopo, alla rivista, l'imperatore domandò al principe Andrej dove
desiderasse prestar servizio; e il principe Andrej fu perduto per sempre al mondo della
corte, perché non chiese di restare in servizio presso la persona del sovrano, ma chiese
l'autorizzazione a prestar servizio nell'armata operante.



XII



       Prima che cominciassero le ostilità Rostov aveva ricevuto una lettera dai genitori
nella quale, dopo averlo brevemente informato della malattia di Nataša e della rottura col
principe Andrej (spiegandola con un rifiuto da parte di Nataša), tornavano a pregarlo di
chiedere il congedo e di tornare a casa. Nikolaj, ricevuta la lettera, non pensò nemmeno un
istante di chiedere una licenza o il congedo; rispose nondimeno ai genitori che era molto
spiacente di apprendere della malattia di Nataša e della rottura col fidanzato, e che
avrebbe fatto il possibile per adempiere al loro desiderio. A Sonja scrisse a parte:

       «Adorata amica dell'anima mia,» le scriveva, «nulla fuorché l'onore potrebbe
trattenermi dal ritornare nelle mie campagne. Ma ora, alla vigilia delle ostilità, se
anteponessi la mia felicità al mio dovere e all'amor di patria, mi considererei disonorato
non solo davanti ai miei commilitoni, ma anche davanti a me stesso. Questa, però, è la
nostra ultima separazione. Credimi, appena la guerra sarà finita, se sarò vivo e tu mi


                                                                                            771
www.writingshome.com
                              Lev Nicolaevic Tolstoj – Guerra e pace


amerai sempre, abbandonerò tutto e verrò da te per stringerti ormai per sempre al mio
petto ardente...»

       In effetti solo l'apertura delle ostilità aveva trattenuto Rostov impedendogli, come
aveva promesso, di tornare a casa e sposare Sonja. Quell'autunno passato a Otradnoe con
partite di caccia, e quell'inverno con le feste di Natale e l'amore di Sonja avevano rivelato a
Nikolaj una prospettiva di serenità e di quiete gioie campestri, che prima non conosceva e
adesso lo attiravano. «Una brava moglie, dei bambini, un buon branco di segugi, dieci o
dodici sfrenate mute di levrieri, la gestione dell'economia agricola, i vicini, il servizio
pubblico per le elezioni...» pensava. Ma ora c'era la guerra e bisognava restare in forza del
reggimento. E dato che le cose stavano così, Nikolaj Rostov, favorito dal suo carattere si
sentiva appagato anche dalla vita che conduceva al reggimento e trovava il modo di
renderla gradevole.

       Tornato dalla licenza, gioiosamente accolto dai compagni, Nikolaj era stato inviato
in missione per la rimonta nei territori della Piccola Russia, donde aveva portato ottimi
cavalli che lo riempivano di gioioso orgoglio e gli avevano procurato l'elogio dei superiori.
Durante la sua assenza lo avevano promosso capitano e, quando il reggimento venne
messo sul piede di guerra con gli effettivi aumentati di numero, gli fu assegnato il suo
squadrone di un tempo.

       La campagna di guerra aveva avuto inizio. Il reggimento era stato trasferito in
Polonia, lo stipendio era stato raddoppiato. Giunsero nuovi ufficiali, nuovi uomini, altri
cavalli. Ma soprattutto si andava propagando quello stato d'animo d'allegra esaltazione
che sempre accompagna l'inizio delle guerre; e Rostov rendendosi conto della posizione
vantaggiosa di cui godeva nel reggimento, si abbandonò senza riserve ai piaceri e agli
interessi del servizio militare, sebbene sapesse che presto o tardi avrebbe dovuto
abbandonarlo per sempre.

       Le truppe si erano ritirate da Vilno per varie e complesse ragioni: di stato, politiche
e tattiche. Ed ogni passo di quella lenta ritirata faceva da sfondo, nello Stato Maggiore, a
un gioco complicato di interessi, di cavilli e di passioni contrastanti. Per gli ussari del
reggimento di Pavlograd tutta quella marcia d'indietreggiamento, nel miglior periodo
dell'estate, quando si avevano scorte di viveri a sufficienza, era invece la cosa più semplice
e gaia di questo mondo. Al quartier generale potevano anche brigare, agitarsi, sentirsi
inquieti e depressi; ma negli strati più profondi dell'esercito nessuno pensava a chiedersi
dove si andasse e perché. Se c'era del rammarico per questo arretrare così, era solo perché
bisognava cambiare l'alloggio al quale ci si era abituati e magari lasciare una graziosa
panna. Se pure a qualcuno veniva in mente che le cose si mettevano al peggio, chi era colto
                                                                                           772
www.writingshome.com
                              Lev Nicolaevic Tolstoj – Guerra e pace


da un siffatto pensiero da bravo soldato cercava di conservare il buonumore e di non
pensare all'andamento generale delle cose, ma di lasciarsi assorbire dalle incombenze
immediate. In un primo tempo erano rimasti allegramente nei pressi di Vilno, stringendo
rapporto coi latifondisti polacchi, e passando il tempo nell'attesa di eseguire riviste con
l'imperatore e gli alti ufficiali. Poi era venuto l'ordine di ritirarsi su Svenciany e di
distruggere tutte le scorte che non si potevano portare con sé: Svenciany era rimasta nel
ricordo degli ussari solo perché quella sosta era stata soprannominata «l'accampamento
degli ubriachi», ed anche perché a Svenciany c'erano state molte lagnanze contro l'esercito.
Intanto approfittando dell'ordine di procurarsi approvvigionamenti, le truppe avevano
sequestrato, in conto «rifornimenti» anche cavalli, carrozze e tappeti, appartenenti a pan
polacchi. Rostov si ricordava di Svenciany, perché il giorno in cui erano entrati in quella
piccola città aveva sostituito il maresciallo d'alloggiamento e non era riuscito a tenere a
bada, sbronzi com'erano, gli uomini dello squadrone, che a sua insaputa si erano
impadroniti di cinque botti di birra stagionata. Da Svenciany avevano continuato a ritirarsi
fino alla Drissa; poi si erano sganciati anche dalla Drissa, avvicinandosi ormai ai confini
della Russia.

      Il 13 luglio gli uomini del reggimento di Pavlograd si trovarono per la prima volta
impegnati in un'azione importante.

      La notte del 12, vigilia del combattimento, s'era scatenato un violento temporale,
misto di pioggia e grandine. L'estate del 1812 fu, infatti, caratterizzata dai continui
nubifragi.

      I due squadroni del reggimento di Pavlograd bivaccavano in mezzo a un campo di
segale, ormai spigata, ma calpestata senza misericordia dai cavalli e dalle mandrie di
bestiame. La pioggia cadeva a dirotto e Rostov se ne stava seduto in un capanno costruito
alla bell'e meglio insieme a un giovane ufficiale suo protetto, di nome Il'in. A un certo
punto entrò un altro ufficiale appartenente al loro reggimento, con due lunghi baffi a
prosecuzione delle basette: era stato colto dalla pioggia mentre tornava dal comando.

      «Torno ora dallo Stato Maggiore, conte. Avete sentito dell'impresa di Raevskij?»

      E Il'in si diffuse a raccontare i particolari della battaglia di Saltanovo, di cui aveva
udito parlare al comando.

      Rostov contraendo le spalle verso il collo dietro il quale gli filtrava la pioggia,
fumava la pipa e ascoltava distrattamente, sbirciando ogni tanto il giovane ufficiale che gli
si stringeva a ridosso. Questo Il'in, un ragazzo di sedici anni che era entrato da poco nel
reggimento, era adesso, nei riguardi di Nikolaj, ciò che quest'ultimo era stato nei riguardi
                                                                                          773
www.writingshome.com
                              Lev Nicolaevic Tolstoj – Guerra e pace


di Denisov, sette anni prima. Il'in si sforzava di imitare Rostov in tutto ed era innamorato
di lui come una donna.

      Zdržinskij, l'ufficiale dai lunghi baffi, raccontava con enfasi come le dighe di
Saltanovo fossero state le Termopoli russe, e il generale Raevskij vi avesse compiuta
un'impresa degna dell'eroismo antico. E Zdržinskij raccontava le gesta di Raevskij, che
aveva condotto sulla diga i suoi due figli sotto un fuoco terribile, per poi muovere
all'assalto al loro fianco. Rostov ascoltava questo racconto; e non solo non diceva nulla in
accordo all'entusiasmo di Zdržinskij, ma, al contrario, aveva l'aria di un uomo che si
vergogna di ciò che stava raccontandogli anche se non ha alcuna voglia di replicare. Dopo
Austerlitz e dopo la campagna del 1807 Rostov sapeva per esperienza che quando si
raccontano episodi di guerra si finisce sempre col mentire; raccontandoli, mentiva anche
lui. E poi aveva abbastanza esperienza per sapere che in guerra tutto avviene in modo
diverso da come noi possiamo immaginarlo e raccontarlo. Il racconto di Zdržinskij non gli
garbava, come non gli piaceva lo stesso Zdržinskij, il quale, con quei suoi baffi che si
prolungavano verso le basette, mentre parlava, secondo la sua abitudine si chinava su
Nikolaj sino a sfiorargli la faccia. Gli era quasi addosso, in quell'angusto capanno. Rostov
lo guardava in silenzio. «Prima di tutto, sulla diga che hanno attaccato, doveva esserci
tanta calca e tanta confusione,» pensava Nikolaj, «che se anche Raevskij vi avesse portato i
suoi figli, la cosa non poteva far colpo su nessuno, tranne sulla decina di uomini che gli
stavano proprio accanto. Gli altri non potevano nemmeno vedere in che modo e con chi
Raevskij andava sulla diga. Ma anche quelli che lo avessero visto, non avrebbe avuto
motivo di rincuorarsene: che cosa gliene sarebbe importato dei teneri sentimenti paterni di
Raevskij, quando lì era in gioco la loro pelle? E poi, dal fatto che prendessero o non
prendessero la diga di Saltanovo non dipendeva certo il destino della patria, come
s'afferma, invece, a proposito delle Termopili. Dunque, a che scopo accettare questo
sacrificio? E poi, perché immischiare i figli nella guerra? Io non solo non ci porterei mio
fratello Petja, ma nemmeno Il'in; no, nemmeno questo bravo ragazzo che pure per me è un
estraneo, ma cercherei di metterlo al sicuro,» continuava a pensare Rostov mentre
ascoltava Zdržinskij. Ma evitò di palesare i suoi pensieri: anche su questo aveva già
maturato la sua esperienza. Egli sapeva che quel racconto contribuiva a esaltare le nostre
armi; quindi bisognava far finta di non dubitarne. E così fece:

      «Io non ce la faccio,» disse Il'in, che si era accorto come le chiacchiere di Zdržinskij
non fossero accette a Rostov. «Le calze, la camicia... perfino sotto m'è filtrata l'acqua. Vado
a cercare un altro riparo. A quanto pare, ora piove un po' meno.»



                                                                                           774
www.writingshome.com
                               Lev Nicolaevic Tolstoj – Guerra e pace


       Il'in uscì. Anche Zdržinskij se ne andò. Ma cinque minuti dopo Il'in tornò di corsa al
capanno, sguazzando nel fango.

       «Urrà! Rostov, vieni! Presto! Ho trovato! A duecento passi di qui c'è una bettola: ci
sono già tutti i nostri riuniti. Almeno ci asciugheremo, c'è anche Ma'rja Genrichovna...»

       Mar'ja Genrichovna la moglie del medico del reggimento, una tedesca giovane e
graziosa che il medico aveva sposato in Polonia. O perché gli mancavano i mezzi, o perché
non voleva separarsene in quel primo periodo del matrimonio, fatto sta che lui se la
portava appresso dappertutto insieme al reggimento degli ussari, e fra gli ufficiali la sua
gelosia era diventata quotidiano pretesto di scherzi.

       Rostov si buttò il mantello sulle spalle, gridò a Lavruška di seguirlo con le sue cose
e s'incamminò con Il'in, ora saltando qua e là nella mota, ora sguazzandoci dentro sotto la
pioggia che si andava calmando, nell'oscurità della sera, rotta a tratti da un bagliore di
lampi lontani.

       «Rostov, dove sei?»

       «Sono qua! Che lampo!» commentavano tra loro di tanto in tanto.



XIII



       Nella bettola abbandonata, davanti alla quale sostava la kibitka del medico, c'erano
già cinque ufficiali. Mar'ja Genrichovna, una giovane tedesca bionda e prosperosa, sedeva
in camicetta e cuffia da notte su una larga panca nell'angolo più confortevole del locale.
Dietro di lei suo marito dormiva. Rostov e Il'in entrarono nella stanza accolti da
esclamazioni gioiose e da risate.

       «Ehi! Che allegria qui!» esclamò ridendo Rostov.

       «E voi cos'avete fatto, finora?»

       «Belli! Grondate acqua da ogni parte! Attenti a non bagnare il nostro salotto!»

       «E a non sporcare il vestito di Mar'ja Genrichovna!» fecero eco altre voci.

       Rostov e Il'in andarono in cerca di un cantuccio ove cambiarsi i vestiti fradici senza
offendere il pudore di Mar'ja Genrichovna. Fecero per portarsi dietro un tramezzo e ivi

                                                                                            775
www.writingshome.com
                               Lev Nicolaevic Tolstoj – Guerra e pace


rivestirsi: ma in quel minuscolo sgabuzzino erano già stipati tre ufficiali che giocavano a
carte alla luce di una candela posata sopra una cassa vuota, e che non vollero cedere il
posto a nessun costo. Allora Mar'ja Genrichovna prestò per un momento una delle sue
gonne perché la usassero come tenda, e dietro questa tenda Rostov e Il'in si tolsero gli
indumenti bagnati e se ne misero di asciutti con l'aiuto di Lavruška che aveva portato i
fagotti.

       Nella vecchia stufa malandata avevano acceso il fuoco. Avevano trovata un'asse, e
dopo averla sistemata su due selle, ci avevano steso sopra una gualdrappa; avevano preso
un piccolo samovar, una dispensina portatile e mezza bottiglia di rhum: poi, pregata
Mar'ja Genrichovna di fare da padrona di casa, tutti si erano radunati intorno a lei. Chi le
offriva un fazzoletto pulito per asciugarsi le belle manine, chi le stendeva sotto i piedini la
mantellina da ussaro perché non sentisse l'umidità, chi appendeva il mantello alla finestra
perché non filtrasse l'aria, chi scacciava le mosche dalla faccia del marito affinché non si
svegliasse.

       «Lasciatelo in pace,» diceva Mar'ja Genrichovna, sorridendo timida e felice, «dorme
bene lo stesso: la scorsa notte non ha chiuso occhio.»

       «Non si può, Mar'ja Genrichovna,» rispose un ufficiale, «bisogna esser cortesi, col
nostro dottore. Tutto può succedere: chissà che anche lui non sia caritatevole con me
quando mi dovrà tagliare una gamba o un braccio!»

       I bicchieri erano solo tre; l'acqua era così torbida che non si riusciva a capire se il tè
fosse forte o meno, e il samovar conteneva acqua bastante solo per sei bicchieri di
bevanda: ma era tanto più piacevole ricevere a turno, e a seconda dell'anzianità, il proprio
bicchiere dalle manine soffici, con le unghie corte e non del tutto pulite, di Mar'ja
Genrichovna. Si sarebbe detto che quella sera tutti gli ufficiali fossero innamorati di lei.
Persino gli ufficiali che giocavano a carte dietro il tramezzo ben presto abbandonarono il
gioco e si accostarono al samovar, unendosi agli altri corteggiatori di Mar'ja Genrichovna.
Questa, vedendosi circondata da tanti giovanotti cortesi e baldanzosi, raggiava di
malcelata soddisfazione, sebbene provasse un moto di soggezione ogni qual volta il
marito, accanto a lei, faceva un movimento nel sonno.

       Il cucchiaio era uno solo. L'unica cosa che abbondava era lo zucchero, ma non
riuscivano a mescolarlo; perciò venne deciso che, a turno, mescolasse lo zucchero a
ciascuno. Rostov ebbe il suo bicchiere, vi aggiunse un goccio di rhum, poi chiese a Mar'ja
Genrichovna di mescolarlo.


                                                                                             776
www.writingshome.com
                               Lev Nicolaevic Tolstoj – Guerra e pace


       «Io però non voglio zucchero, mi basta che mescoliate il mio tè con la vostra
manina.»

       Mar'ja Genrichovna acconsentì e si mise a cercare il cucchiaio di cui qualcuno si era
già impadronito.

       «Mescolatelo col vostro ditino, Mar'ja Genrichovna,» disse Rostov, «sarà ancora più
delizioso!»

       «Scotta!» replicò lei, arrossendo di piacere.

       Il'in prese un secchio pieno d'acqua, vi versò qualche goccia di rhum; poi si
avvicinò a Mar'ja Genrichovna pregandola di mescolare col ditino.

       «Questa è la mia tazza,» disse. «Basta che ci mettiate dentro il vostro ditino, che
berrò tutto.»

       Quando ebbero bevuto tutto il samovar, Rostov prese le carte e propose di giocare
«al re» insieme con Mar'ja Genrichovna. Tirarono a sorte chi dovesse farle da compagno. A
una proposta di Rostov, fu stabilito che chi diventava «re» aveva diritto a baciare la
manina di Mar'ja Genrichovna, mentre chi fosse rimasto «pezzente», doveva preparare un
nuovo samovar pieno per il dottore, quando si fosse svegliato.

       «E se fosse proprio Mar'ja Genrichovna a diventare "re"?» domandò Il'in.

       «Lei è già adesso regina! E i suoi ordini sono legge...»

       Il gioco era appena cominciato quando, alle spalle di Mar'ja Genrichovna, emerse
all'improvviso la testa spaventata del dottore. Già da un pezzo non dormiva e ascoltava
ciò che si diceva e faceva, senza trovarvi nulla di buffo, di allegro e di divertente. La sua
faccia era melanconica e accasciata. Non salutò gli ufficiali, si diede una grattatina e chiese
il permesso di uscire, dato che gli avevano sbarrato il passaggio. Non appena fu uscito,
tutti gli ufficiali esplosero in una sonora risata, mentre Mar'ja Genrichovna arrossiva fino
alle lacrime, facendosi ancor più attraente agli occhi di tutti gli ufficiali. Tornando da fuori,
il dottore disse alla moglie (che intanto aveva smesso di sorridere e lo guardava
spaventata, in attesa della sentenza), che la pioggia era finita e bisognava andare a passare
la notte dentro la kibitka, altrimenti li avrebbero derubati di tutto.

       «Ma ci metterò davanti un piantone... anzi due!» disse Rostov. «Non temete,
dottore!»

       «Farò io stesso da sentinella!» intervenne Il'in.
                                                                                             777
www.writingshome.com
                                Lev Nicolaevic Tolstoj – Guerra e pace


       «No, signori, voi avete dormito, mentre io non dormo da due notti,» disse il dottore,
e sedette con aria cupa vicino alla moglie in attesa che il gioco terminasse.

       Guardando la faccia del dottore che sogguardava cupamente sua moglie, gli
ufficiali si fecero ancor più allegri e molti non seppero trattenersi da scoppiare in risate che
cercavano di spiegare rimediando affrettati pretesti. Quando il dottore se ne andò,
portando la moglie con sé, e prese posto con lei nella piccola kibitka, gli ufficiali si
sdraiarono sul pavimento della bettola coprendosi con i mantelli fradici, ma per un pezzo
non presero sonno: chi chiacchierava commentando la paura del dottore e la giocondità
della medichessa, chi correva all'ingresso e riferiva agli altri ciò che stava accadendo nella
kibitka. Avvoltosi nel cappotto fin sopra la testa, Rostov cercò più volte di addormentarsi,
ma di continuo i commenti di qualcuno lo distraevano; di nuovo riprendeva la
conversazione, tra un crosciare d'allegre, infantili, futili risate.



XIV



       Erano ormai le tre, e ancora nessuno dormiva quando si presentò il maresciallo
d'alloggiamento con l'ordine di mettersi in marcia per il villaggio di Ostrownja.

       Senza smettere di ridere e chiacchierare, tutti gli ufficiali si affrettarono a fare i loro
preparativi, e tornarono a metter sul fuoco il samovar pieno d'acqua torbida. Ma Rostov,
senza aspettare il tè, raggiunse subito il suo squadrone. Albeggiava, la pioggia era cessata,
le nuvole si erano diradate. Stagnava un freddo umido, aggravato dagli indumenti
inzuppati d'acqua. Nell'uscir dalla bettola, Rostov e Il'in sbirciarono nella mezzaluce
dell'alba il mantice di cuoio della kibitka, lucida di pioggia. Sotto spuntavano i piedi del
dottore, mentre al centro s'intravedeva posata su un cuscino la cuffietta della moglie e
giungeva fino a loro un greve respiro di sonno.

       «È proprio carina!» disse Rostov a Il'in che lo seguiva.

       «Una donna meravigliosa!» rispose Il'in col trasporto e la convinzione di un
sedicenne.

       Mezz'ora dopo lo squadrone era fermo sulla strada, schierato in perfetto ordine.
Risuonò il comando: «In sella!» I soldati si fecero il segno della croce e montarono a
cavallo. Rostov si portò in testa, e diede il comando: «Marsc!», al che gli ussari si disposero
a quattro a quattro, con un rumore di zoccoli che risuonarono sul fondo molle della strada,
                                                                                              778
www.writingshome.com
                                    Lev Nicolaevic Tolstoj – Guerra e pace


facendo tintinnare le sciabole e parlando a voce sommessa, e s'avviarono lungo la grande
strada fiancheggiata da betulle, dietro la fanteria e le batterie che procedevano in testa.

       Nubi sfilacciate, di un blu violaceo, rosseggiavano a oriente, rapidamente sospinte
dal vento. La luce andava aumentando. Ora si scorgeva nitidamente quell'erba ricciuta che
sempre alligna sul margine delle strade di campagna, ancora stillante della pioggia
notturna. I rami pendenti delle betulle, anch'essi bagnati, oscillavano al vento e lasciavano
cadere di sghembo gocce luminose. Sempre più netti si delineavano i profili dei soldati.
Rostov cavalcava a fianco di Il'in, che non si staccava da lui, lungo il margine della strada,
fra il duplice filare di betulle.

       In piena campagna di guerra Rostov si permetteva di cavalcare non un cavallo
d'ordinanza, ma un cavallo cosacco. Esperto e appassionato di cavalli, si era procurato un
robusto e buon baio del Don, col quale nessuno poteva gareggiare. Cavalcarlo era per lui
un piacere. In questi momenti veniva pensando al cavallo, alla mattinata, alla moglie del
medico: non una volta il pensiero corse all'imminente pericolo.

       Un tempo, al momento di affrontare la battaglia, Rostov aveva paura; adesso non
provava nulla del genere. Non sentiva paura non già perché si fosse abituato al fuoco (al
pericolo non ci si abitua mai), ma perché aveva imparato ad assuefare la sua mente
all'imminenza del pericolo. In attesa d'affrontare la battaglia si era abituato a pensare a
tutto, escludendo peraltro ciò che avrebbe dovuto interessargli più di ogni altra cosa: il
pericolo imminente. Per quanto nei primi tempi del suo servizio si sforzasse e si
rimproverasse d'essere un vile, non era mai riuscito a pervenire a un simile risultato. La
cosa era venuta da sé, con gli anni. Adesso cavalcava a fianco di Il'in fra le betulle,
strappando di tanto in tanto delle foglie dai rami che gli capitavano sotto mano, a volte
sfiorando col piede la pancia del cavallo, a volte passando senza voltarsi la pipa spenta
all'ussaro che lo seguiva; e davvero aveva un'aria tranquilla e spensierata, come che stesse
facendo una passeggiata. Lo costernava, a guardarla, la faccia emozionata di Il'in che
parlava molto, con palese inquietudine; conosceva per esperienza quel tormentoso stato
d'animo legato all'attesa della paura e della morte, in cui doveva trovarsi il cornetta, e
sapeva che nulla, all'infuori del tempo, avrebbe potuto aiutarlo.

       Non appena il sole affiorò in una striscia di cielo sereno al di sotto di una nuvola, il
vento si calmò come se non osasse sciupare quell'incantevole mattino d'estate che seguiva
a un temporale; le gocce cadevano ancora, ma verticalmente, regnava una calma profonda.
Il sole emerse per intero dall'orizzonte; quindi scomparve dentro una sovrastante nube,
lunga e stretta. Qualche minuto dopo, però, esso apparve ancor più luminoso sull'orlo

                                                                                              779
www.writingshome.com
                               Lev Nicolaevic Tolstoj – Guerra e pace


superiore della nuvola, lacerandone i bordi. Tutto s'illuminò e brillò. E, insieme a quella
luce, come rispondendo al suo richiamo, echeggiarono, davanti, colpi di cannone.

       Rostov non aveva ancora fatto in tempo a riflettere e a stabilire la distanza che li
separava da quelle cannonate, che da Vitebsk arrivò al galoppo l'aiutante di campo del
conte Osterman-Tolstoj, con l'ordine di proseguire al trotto lungo la strada.

       Lo squadrone superò la fanteria e la batteria, che a loro volta si affrettarono a
procedere più veloci; scese giù da un'altura, e attraversato un villaggio deserto, evacuato
dalla popolazione, risalì sul crinale di un'altra altura. I cavalli cominciarono a schiumare,
gli uomini erano rossi e accaldati.

       «Alt! Allinearsi!» risuonò in testa l'ordine del comandante dei due squadroni.

       «Avanti l'ala sinistra, al passo, marsc!» si susseguivano gli ordini, in testa.

       Passando davanti alle truppe schierate, gli ussari si portarono al fianco sinistro della
posizione e si disposero dietro gli ulani, che occupavano le prime file. A destra c'era una
fitta colonna della nostra fanteria (erano le forze di riserva); più su, in cima a un colle,
nell'aria limpidissima, nella netta e obliqua luce del mattino, proprio sull'orizzonte, si
scorgevano i nostri cannoni. Più avanti, oltre un piccolo avvallamento, si vedevano le
colonne e i cannoni del nemico. Nell'avvallamento si udiva la nostra prima linea che era
già entrata in azione e sgranava briosamente spari d'artiglieria con quella del nemico.

       Questi rumori che da tempo non udiva resero euforico Rostov come le note della
musica più gaia. «Trapta-ta-tap!» schioccavano gli spari, ora isolati e improvvisi, ora
succedendosi rapidi l'uno all'altro. Poi di nuovo tutto tacque, poi di nuovo si udì quel
crepitio di mortaretti, come se qualcuno ci camminasse sopra. Gli ussari rimasero fermi
per circa un'ora nello stesso posto. Era incominciato anche il cannoneggiamento. Il conte
Osterman-Tolstoj passò col suo seguito dietro lo squadrone; si fermò a parlare col
comandante del reggimento, poi si allontanò verso le postazioni dei cannoni in cima alla
collina.

       Subito dopo che Osterman si era allontanato, fra gli ulani echeggiò l'ordine: «In
colonna, schierarsi per l'attacco!» La fanteria davanti a loro divise in due i plotoni per
lasciar passare la cavalleria. Gli ulani si misero in moto, facendo oscillare le banderuole
delle lance, e discesero al trotto verso la cavalleria francese, che era comparsa a sinistra
sotto la collina.

       Non appena furono scesi dalla collina gli ulani, venne ordinato agli ussari di salirvi
sotto la copertura della batteria. Mentre gli ussari si disponevano al posto degli ulani, dalla
                                                                                           780
www.writingshome.com
                               Lev Nicolaevic Tolstoj – Guerra e pace


prima linea passarono in volo sopra le loro teste, gemendo e sibilando, lontane pallottole
che andarono a vuoto.

       Questo suono che non udiva da tanto tempo produsse in Rostov un effetto ancor
più gaio ed elettrizzante del crepitare della fucileria risuonato poc'anzi. Ergendosi sul
cavallo, scrutava il campo di battaglia che si apriva davanti alla collina e con tutta l'anima
partecipava al movimento degli ulani. Questi volarono veloci a ridosso dei dragoni
francesi; qualcosa, laggiù, si confuse nel fumo e cinque minuti più tardi gli ulani si
buttarono indietro: non nel punto ove stavano prima, ma più a sinistra. Frammisti
all'arancione degli ulani e al fulvo dei loro cavalli - e dietro di essi, in massa compatta - si
scorgeva il turchino dei dragoni francesi sui loro cavalli bigi.



XV



       Rostov, col suo occhio acuto, da cacciatore, fu uno dei primi a intercettare gli
azzurri dragoni francesi che inseguivano i nostri ulani. Questi si avvicinavano sempre più,
a gruppi sparpagliati, incalzati dai dragoni francesi che li inseguivano ormai da presso.
Già si poteva vedere come quegli uomini, che laggiù in basso sembravano tanto piccoli,
ora si urtassero, ora s'incalzassero a vicenda agitando le braccia e le sciabole.

       Rostov guardava ciò che accadeva dinnanzi a lui come chi assista all'inseguimento
della selvaggina nel corso di caccia. Una sorta di fiuto gli diceva che se gli ussari avessero
sferrato in questo momento l'attacco contro i dragoni francesi, questi non avrebbero
tenuto; ma, se si doveva colpire, bisognava agire subito, all'istante, altrimenti sarebbe stato
troppo tardi. Si guardò attorno: il capitano, in piedi accanto a lui, al pari di lui non
distoglieva gli occhi dalla cavalleria, laggiù in basso.

       «Andrej Sevast'Janyè,» disse Rostov, «li potremmo schiacciare, vero?»

       «Sarebbe un colpo mancino,» disse il capitano, «ma, in effetti...»

       Rostov non indugiò ad ascoltarlo; spinse il cavallo e galoppò in testa allo
squadrone; ma non aveva ancora avuto il tempo di comandare il movimento, che già
l'intero squadrone, avendo provato il medesimo impulso, mosse dietro di lui. Rostov per
primo non sapeva come e perché avesse agito in questo modo. Fece tutto come era solito
fare a caccia, senza pensare, senza ragionare. Vedeva che i dragoni erano vicini, che
galoppavano, che avevano le file scompigliate; sapeva che non avrebbero tenuto, sapeva
                                                                                            781
www.writingshome.com
                                Lev Nicolaevic Tolstoj – Guerra e pace


che c'era un solo istante che non si sarebbe ripetuto se egli se lo fosse lasciato sfuggire. Le
pallottole che gemevano e sibilavano intorno a lui erano così esaltanti. Il cavallo si lanciava
avanti con tanto ardore, che non poté resistere. Spinse avanti il cavallo, gridò alto il
comando, e nello stesso istante, sentendo dietro di sé il rumore degli zoccoli del suo
squadrone spiegato e lanciato al gran trotto, cominciò a scendere giù dalla collina verso i
dragoni. Non appena furono in basso, involontariamente il loro trotto si trasformò in
galoppo, che si faceva sempre più veloce nella misura in cui essi si andavano avvicinando
ai nostri ulani e agli incalzanti dragoni francesi.

       Ormai i dragoni erano vicinissimi. Quelli in testa, vedendo gli ussari, cominciarono
a invertire il movimento, quelli di dietro si fermarono. Con lo stesso sentimento con cui
s'era buttato tante volte a tagliar la strada al lupo, lanciato a tutta velocità il suo cavallo del
Donec, Rostov galoppava di traverso per tagliar la strada alle file scompigliate dei dragoni
francesi. Un ulano si fermò, un soldato appiedato si buttò a terra per non essere
schiacciato, un cavallo senza cavaliere si imbrancò con gli ussari. Quasi tutti i dragoni
francesi galoppavano indietro a precipizio. Adocchiatone uno in sella a un cavallo grigio,
Rostov si gettò al suo inseguimento. Lungo la strada gli si parò dinanzi un cespuglio; il
suo ottimo cavallo lo scavalcò con un balzo; poi riassestatosi con qualche sforzo sulla sella,
Nikolaj vide come nel giro di pochi istanti avrebbe raggiunto il nemico che si era scelto
come bersaglio. Quel francese che, dall'uniforme, doveva essere un ufficiale, galoppava
curvo sopra il suo cavallo grigio, spronandolo con la sciabola. Un attimo dopo il cavallo di
Rostov urtò col petto contro le terga del cavallo dell'ufficiale francese: per poco non lo fece
stramazzare, e nello stesso istante, senza nemmeno sapere perché, Nikolaj sollevò la
sciabola e colpì il francese.

       Nell'istante stesso in cui compiva quel gesto, tutta l'eccitazione di Rostov
scomparve a un tratto. L'ufficiale cadde: non tanto per l'urto della sciabola, che gli aveva
causato solo una lieve ferita al braccio, poco sopra il gomito, quanto per l'urto violento del
cavallo e per lo spavento. Rostov, trattenendo il cavallo, cercava con gli occhi il suo
nemico, per vedere chi avesse vinto. Quell'ufficiale francese dei dragoni con una gamba
brancicava a terra, con l'altra si era impigliato nella staffa. Batteva le palpebre, terrorizzato,
come se da un momento all'altro si aspettasse un nuovo colpo: contraendo il viso in una
smorfia di spavento sogguardava Rostov dal basso all'alto. La sua faccia giovane e bionda,
pallida e inzaccherata di fango, con una fossetta sul mento e limpidi occhi azzurri, era la
faccia meno adatta a un campo di battaglia: non un volto da nemico, ma un volto normale,
comune, casalingo. Ancor prima che Rostov avesse deciso che fare di lui, l'ufficiale gridò:
«Je me rends!» Si accaniva a voler liberare il piede dalla staffa, ma non poteva, e guardava
Rostov senza distogliere da lui quegli occhi, azzurri e spaventati.
                                                                                               782
www.writingshome.com
                               Lev Nicolaevic Tolstoj – Guerra e pace


       Sopravvenuti altri ussari, gli liberarono il piede e lo rimisero in sella. Altri ussari si
davano da fare in vari punti con i dragoni: uno era ferito, ma pur avendo il viso
insanguinato, non cedeva il cavallo; un altro, abbrancato a un commilitone stava seduto
sulla groppa del suo cavallo; un terzo, sorretto da un ussaro, stava montando sul cavallo
di quest'ultimo. Davanti a loro correva, sparando, la fanteria francese. Gli ussari
indietreggiarono veloci coi loro prigionieri, e anche Rostov galoppò indietro insieme con
gli altri, provando non sapeva quale sorta di sgradevole sentimento che gli stringeva il
cuore. Qualcosa di poco chiaro, d'intricato, che egli non riusciva assolutamente a spiegarsi,
gli si era rivelato con la cattura di quel prigioniero e con il colpo che gli aveva inferto.

       Il conte Osterman-Tolstoj accolse gli ussari di ritorno, fece chiamare Rostov e lo
ringraziò, dicendogli che avrebbe fatto presente all'imperatore la sua azione coraggiosa,
sollecitando per lui la croce di San Giorgio. Quando Rostov venne chiamato per recarsi dal
conte Osterman, egli ricordandosi che l'attacco era stato sferrato senza che ce ne fosse
l'ordine, si convinse che il superiore lo volesse punire per la sua azione arbitraria; cosicché
le parole lusinghiere di Osterman e la promessa della decorazione avrebbero dovuto tanto
più lietamente stupirlo. Invece sempre quel sentimento sgradevole e confuso continuava a
dargli una sorta di nausea morale.

       «Cos'è che mi tormenta?» si domandò, congedandosi dal generale. «Il'in, forse? No,
Il'in è sano e salvo. Mi sono forse macchiato di qualcosa? No, non si tratta di questo!»
Qualcos'altro lo tormentava, come fosse stato un rimorso. «Sì, sì, è quell'ufficiale francese
con la fossetta. Come mi ricordo il gesto col quale ha arrestato il mio braccio mentre lo
alzavo!»

       Vide i prigionieri che venivano portati via e galoppò dietro di loro per dare
un'occhiata al suo francese con la fossetta sul mento. Quello, con la sua strana uniforme,
sedeva in groppa a un cavallo di riserva degli ussari e si guardava intorno preoccupato. La
sua ferita al braccio non era nemmeno una vera e propria ferita. Sorrise con aria ipocrita a
Rostov e gli fece un segno della mano, come per salutarlo. Rostov continuava a provare un
senso vago di disagio e di vergogna.

       Per l'intera giornata e per quella successiva gli amici e i compagni di Rostov
notarono che quest'ultimo, senza essere triste o contrariato, appariva nondimeno scontroso
e taciturno. Beveva di malavoglia, cercava la solitudine e sembrava assorbito da un
costante pensiero.

       Rostov, in effetti, pensava di continuo a quella sua brillante impresa che, con sua
meraviglia, gli aveva meritato la croce di San Giorgio e persino la reputazione di eroe, ma

                                                                                               783
www.writingshome.com
                              Lev Nicolaevic Tolstoj – Guerra e pace


non riusciva assolutamente a capire una cosa. «Dunque, loro hanno ancora più paura di
noi!» si diceva. «Allora è questo, il cosiddetto eroismo? Ed io ho forse agito per la patria? E
che colpa ne ha, lui, con quella sua fossetta nel mento e quei suoi occhi azzurri? Come si è
spaventato! Credeva che lo uccidessi. Ma perché avrei dovuto ucciderlo? Mi tremava la
mano. E mi hanno dato la croce di San Giorgio! Mah! Non ci capisco proprio niente!»

       Mentre Nikolaj rimuginava fra sé questi interrogativi senza trovare una risposta
soddisfacente ai quesiti che tanto lo turbavano, la ruota della fortuna nella sua carriera,
come sovente accade, si era messa a girare a suo vantaggio. Dopo l'episodio di Ostrovnja
fu promosso di grado, gli diedero un battaglione di ussari e, quando avevano bisogno di
un ufficiale coraggioso, affidavano a lui le missioni.



XVI



       Avuta notizia della malattia di Nataša, la contessa, ancora debole e non del tutto
ristabilita, era giunta a Mosca insieme a Petja e a tutta la servitù. La famiglia Rostov al
completo si era trasferita dalla casa di Mar'ja Dmitrievna nella propria, fissandosi
definitivamente a Mosca.

       La malattia di Nataša era così seria che, per fortuna sua e dei genitori, il pensiero di
quella che era stata la causa della sua malattia, il suo modo di agire e la rottura con il
fidanzato passarono in secondo piano. Era così malata, che non si poteva indugiare sul
pensiero della sua colpevolezza per quanto ora non mangiava, non dormiva, dimagriva a
vista d'occhio, tossiva e, a quanto lasciavano capire i dottori, correva grave pericolo.
Bisognava pensare soltanto ad aiutarla. I dottori si recarono a trovare Nataša
singolarmente o radunati a consulto, parlavano molto in tedesco, in francese e in latino, si
criticavano l'un l'altro, prescrivevano le più svariate medicine contro ogni malattia di cui
avessero nozione; ma a nessuno di loro passava per la mente la semplice idea che essi non
potevano conoscere la malattia di cui soffriva Nataša, così come non si può conoscere
nessuna malattia da cui sia colto un uomo vivente, giacché ogni uomo ha le sue peculiarità
e ha sempre una propria malattia nuova e particolare, complicata e ignota alla scienza
medica: non una malattia dei polmoni, del fegato, della pelle, del cuore, dei nervi eccetera,
così come sono descritti in medicina, ma una malattia dovuta a una delle innumerevoli
combinazioni che scaturiscono dalle affezioni di tali organi. Questa semplice idea non
poteva passare per la mente dei medici (così come non può passare per la mente di uno
stregone l'idea che egli non possa operare sortilegi), perché il loro scopo basilare consiste
                                                                                           784
www.writingshome.com
                                Lev Nicolaevic Tolstoj – Guerra e pace


nel curare, perché per questo essi ricevono soldi, e a tale scopo hanno speso gli anni
migliori della loro vita. Ma soprattutto quest'idea non poteva venire loro in mente perché
vedevano quanto utile fosse la loro presenza, in effetti, a tutte le persone di casa Rostov.
Essi non erano utili perché facevano inghiottire alla malata dei medicamenti in gran parte
nocivi (questo danno era poco sensibile, perché le sostanze nocive venivano somministrate
in piccole dosi), ma erano utili, necessari, inevitabili (la stessa ragione per cui ci sono e
sempre ci saranno pseudoguaritori, maghi, omeopati e allopati), perché soddisfacevano
l'esigenza morale della malata e delle persone che alla malata volevano bene. Essi
appagavano quell'eterno bisogno dell'uomo di sperare in un sollievo, il bisogno di
partecipazione altrui, affettiva e attiva che l'uomo prova quando soffre. Soddisfacevano a
quell'eterno bisogno umano - rilevabile, nella sua forma primitiva già nel bambino - che è
il bisogno di nuocere e accarezzare la parte che ci duole. Il bambino si fa male e subito
corre nelle braccia di sua madre, o della bambinaia, perché lo bacino e gli massaggino il
punto che duole: e in effetti si sente meglio, quando lo massaggiano o gli baciano quel
punto. Il bambino non può non credere che chi è tanto più forte e sapiente di lui non abbia
i mezzi per alleviare il suo dolore. E la speranza di un sollievo, l'affetto e la tenera
solidarietà di sua madre mentre massaggia il suo bernoccolo valgono a consolarlo. A
Nataša i medici erano dunque utili perché baciavano e massaggiavano la «bua»,
assicurandole che sarebbe passata subito: bastava che il cocchiere fosse andato alla
farmacia sull'Arbat e avesse comperato un rublo e sessanta copechi di polvere e pillole
confezionate in vezzose scatolette, e che la malata avesse trangugiato quelle polveri sciolte
in acqua bollita rispettando rigorosamente un intervallo di due ore tra una dose e l'altra.

       Che cos'avrebbero fatto Sonja, il conte e la contessa? Come avrebbero potuto
starsene a guardare la debole Nataša che dimagriva a vista d'occhio, senza far nulla, se
non ci fossero state quelle pillole all'ora stabilita, le bevande tiepide, la costolettina di pollo
e tutte quelle regole di vita spicciole che il dottore prescriveva e la cui osservanza
rappresentava l'occupazione e la consolazione di chi circondava la malata? Quanto più
severe e complicate erano queste regole, tanto più consolante era la cosa per chi la
circondava. Come avrebbe sopportato, il conte, la malattia della figlia prediletta se non
avesse saputo che questa malattia gli costava migliaia di rubli e che egli non avrebbe
esitato a spenderne altre migliaia pur di recarle giovamento; se non avesse avuto la
consapevolezza che, se nemmeno così si fosse ripresa, egli non avrebbe esitato a
sacrificarne altri mille ancora, e che l'avrebbe portata all'estero, e ivi avrebbe chiesto altri
consulti medici; se non avesse avuto la possibilità di raccontare nei minuti particolari come
Métivier e Feller non avessero capito nulla, mentre Frise aveva capito e Mudrov aveva
diagnosticato la malattia con precisione e acume anche maggiori? Che cosa avrebbe fatto,

                                                                                               785
www.writingshome.com
                              Lev Nicolaevic Tolstoj – Guerra e pace


la contessa, se talvolta non avesse potuto inquietarsi con Nataša perché non osservava alla
lettera le prescrizioni mediche?

      «Così non guarirai mai,» diceva, dimenticando per la stizza il proprio dolore, «se
non dai retta al dottore e non prendi in tempo le medicine! C'è poco da scherzare quando
ti potrebbe venire una pneumonia!» diceva la contessa; e già nel pronunciare questa parola
non per lei sola incomprensibile, provava un gran conforto.

      Che cos'avrebbe fatto, Sonja, se non avesse avuto la gioiosa consapevolezza che, nel
primo periodo della malattia di Nataša, per tre notti non si era svestita, per esser pronta ad
eseguire a puntino tutte le prescrizioni del medico, e che anche adesso la notte non
dormiva per non lasciarsi sfuggire le ore in cui bisognava somministrare quelle certe
pillole (non troppo dannose... ) contenute nella scatoletta dorata? E persino per Nataša -
anche se, a sentir lei, nessuna medicina avrebbe saputo guarirla, e che erano tutte
stupidaggini - perfino per lei era consolante vedere che per la sua salute si facevano tanti
sacrifici, che ad ore fisse doveva prendere le medicine; e perfino le riusciva di conforto
poter dimostrare che, trascurando di fare quanto le era stato prescritto, non credeva nella
guarigione e non dava importanza alla propria vita.

      Il medico veniva ogni giorno, le tastava il polso, le guardava la lingua, e senza far
caso al suo viso abbattuto, scherzava con lei. Ma in compenso, quando egli passava
nell'altra stanza, la contessa si affrettava a seguirlo ed egli, assumendo un'aria contegnosa
e scuotendo il capo impensierito, diceva che il pericolo sussisteva, ma nondimeno nutriva
fiducia nell'efficacia di quell'ultima medicina, che bisognava aspettare e stare a vedere...
che la malattia era soprattutto d'ordine psicologico, ma...

      Cercando di nascondere l'atto a se stessa e al dottore, la contessa gli faceva scivolare
in mano una moneta d'oro e ogni volta ritornava dalla malata col cuore più tranquillo.

      I sintomi della malattia di Nataša consistevano nel mangiar poco, dormir poco,
tossire, e nel non riprendere le forze perdute. I dottori dicevano che non si poteva lasciare
la malata senza assistenza medica, cosicché, nonostante l'afa estiva, la trattenevano in città.
Fu così che nell'estate 1812 i Rostov non andarono in campagna.

      Ma nonostante la gran quantità di pillole ingoiate, nonostante le gocce e polverine
in fialette e scatolette - di cui M.me Schoss, appassionata di queste cianfrusaglie, aveva
raccolto una cospicua collezione - nonostante la mancanza dell'abituale soggiorno in
campagna, la giovinezza ebbe il sopravvento: il dolore di Nataša cominciò a venir
ricoperto dall'accumularsi delle impressioni quotidiane; smise di pesarle sul cuore con una

                                                                                           786
www.writingshome.com
                              Lev Nicolaevic Tolstoj – Guerra e pace


fitta così lancinante e cominciò a trasformarsi in passato. E pian piano le condizioni fisiche
di Nataša cominciarono a migliorare.



XVII



       Ora Nataša era più tranquilla, ma non più allegra. Non soltanto evitava tutte le
occasioni esteriori di allegrezza - balli, passeggiate, concerti e teatro - ma non rideva mai
senza che sotto il riso non si sentissero le lacrime. Non cantava più. Appena cominciava a
ridere, o provava a cantare fra sé, un impeto di furia la soffocava: lacrime di pentimento,
lacrime di ricordo di quell'epoca irreversibile e pura; lacrime di dispetto per aver rovinato
per nulla la propria giovane vita che avrebbe potuto essere così felice. Ridere e cantare, più
di ogni altra cosa, le parevano un sacrilegio. Alla civetteria non ci pensava neppure; non
aveva nemmeno bisogno di fare uno sforzo per astenersene. Diceva (ed era quel che
provava) che adesso tutti gli uomini erano per lei né più né meno come Nastas'ja
Ivanovna, il buffone di casa. Un guardiano interiore le vietava ogni gioia. In lei si erano
sopiti tutti gli interessi della sua vita di ragazza, spensierata e traboccante di liete
speranze. Più spesso e con maggior pena d'ogni altra cosa, ricordava i mesi dell'autunno,
la caccia, lo zio e le feste di Natale passate con Nicolaj a Otradnoe. Che cosa non avrebbe
dato per far ritornare anche un giorno solo di quel tempo felice! Ma quelle erano, ormai,
cose finite per sempre. Non l'aveva ingannata, allora, il presentimento che una siffatta
condizione di libertà e disposizione di ogni gioia non sarebbe durata in eterno. Eppure
bisognava continuare a vivere.

       La consolava pensare di non essere migliore, come prima credeva: ma peggiore,
molto peggiore di tutte le creature umane di questo mondo. Ma ciò era poco. Lei lo sapeva
e si domandava: «E poi?» «Poi» non c'era nulla. Non c'era nessuna gioia, nella vita; e
intanto la vita passava. L'unico sforzo di Nataša stava nel non essere di peso a nessuno e
nel non dar fastidio a nessuno; ma per sé non aveva bisogno di nulla. Si era staccata da
tutti i familiari e si sentiva a suo agio solo con suo fratello Petja. La sua compagnia le era
gradita più di quella d'ogni altro, a volte, quand'era sola con lui, le accadeva di ridere. Non
usciva quasi mai di casa, e fra quanti la visitavano era contenta di vedere una sola persona:
Pierre. Nessuno sapeva rivolgerle la parola in modo più affettuoso, e al tempo stesso
garbato e riguardoso, del conte Bezuchov. Nataša inconsciamente sentiva questa carica di
tenerezza, nel suo modo di trattarla, e perciò traeva vivo piacere dalla sua compagnia. Ma
non gli era neppure grata di codesta tenerezza: nulla di quanto riceveva di buono da parte

                                                                                           787
www.writingshome.com
                               Lev Nicolaevic Tolstoj – Guerra e pace


di Pierre le sembrava frutto di uno sforzo. Si sarebbe detto che a Pierre riuscisse del tutto
naturale mostrarsi buono con chiunque, e che pertanto nella sua bontà non ci fosse alcun
merito. A volte Nataša coglieva in Pierre, quando era in sua presenza, un certo imbarazzo
e turbamento, specie quando voleva fare per lei qualcosa che le riuscisse accetto, allorché
temeva che qualcosa in un discorso la riportasse col pensiero a ricordi penosi. Nataša se ne
accorgeva e attribuiva, appunto, la cosa a quella diffusa e generica bontà di Pierre la quale,
secondo il suo modo di vivere, doveva esprimersi con tutti nello stesso modo. Da quando
aveva fugacemente confessato che, se fosse stato libero, l'avrebbe pregata in ginocchio di
concedergli la sua mano e il suo amore - parole pronunciate in un momento di intenso
turbamento per Nataša - Pierre non le aveva più confidato nulla dei suoi sentimenti; sicché
lei s'era convinta che quelle parole, che allora l'avevano tanto confortata, fossero state dette
al solo scopo di consolarla, ma fossero in realtà prive di senso, come si fa con un bambino
che piange. Non perché Pierre fosse già sposato, ma perché Nataša sentiva fra sé e sé in
altissimo grado la forza delle barriere morali di cui, invece, aveva sentito l'assenza tra lei e
Kuragin, mai le passò per il capo che dai suoi rapporti con Pierre potesse scaturire - da
parte sua o tanto meno da parte di lui - non solo l'amore, ma persino quella sorta di tenera
poetica amicizia fra uomo e donna, di cui lei conosceva vari esempi.

       Alla fine del periodo di digiuno per la festa di San Pietro, Agrafena Ivanovna
Belova, proprietaria di una tenuta vicino a quella di Otravnoe, appartenente ai Rostov,
venne a Mosca per rendere omaggio ai santi moscoviti e propose a Nataša di compiere
insieme le devozioni di rito. Nataša acconsentì con gioia a questa proposta. Nonostante il
divieto del dottore di uscire di buonora, Nataša insistette per far la comunione: non come
si faceva di solito in casa Rostov - ossia ascoltando tre funzioni in casa - ma come vi si
accostava Agrafena Ivanovna, ossia senza mancare per l'intera settimana a un vespro, a
una messa o a un mattutino.

       La contessa si compiacque di questo zelo di Nataša; in cuor suo, dopo l'insuccesso
delle cure mediche, ella nutriva la speranza che la preghiera potesse giovarle più delle
medicine. Così, non senza timore e di nascosto dai medici, acconsentì al desiderio di
Nataša e l'affidò alla Belova. Alle tre di notte Agrafena Ivanovna veniva a svegliare
Nataša, e per lo più la trovava sveglia. Nataša aveva paura di far tardi per l'ora del
mattutino. Si lavava in fretta, indossava con umiltà l'abito più brutto che aveva e una
vecchia mantiglia e rabbrividendo per il freddo usciva nelle strade deserte illuminate dal
diafano chiarore dell'alba. Per consiglio di Agrafena Ivanovna, Nataša aveva scelto per le
sue devozioni non la sua parrocchia, ma una chiesa in cui, a detta della pia Belova, c'era
sempre poca gente; Nataša e la Belova sedevano al solito posto davanti a un'icona della
Madonna sistemata dietro il coro di sinistra, e Nataša si sentiva sopraffatta da un
                                                                                            788
www.writingshome.com
                               Lev Nicolaevic Tolstoj – Guerra e pace


sentimento per lei nuovo, di umiltà di fronte al sublime e all'imponderabile mentre in
quell'ora inconsueta del mattino, guardando il nero volto della Vergine illuminato dalle
candele che gli ardevano dinanzi e dalla luce mattutina che pioveva dalla finestra, ella
ascoltava le parole della funzione che cercava di seguire sforzandosi di comprenderle.
Quando la comprendeva, il suo sentimento personale con tutte le sue sfumature si
assommava alla sua preghiera; quando non la comprendeva, le riusciva ancor più dolce
pensare che il desiderio di comprendere tutto è orgoglio; che tutto non si può
comprendere, che bisogna soltanto credere e abbandonarsi a Dio, il quale in quei momenti
- lei lo sentiva - guidava la sua anima. Si faceva il segno della croce, si prosternava, e
quando non capiva, spaventata della propria indegnità, si limitava a scongiurare Iddio di
perdonarle tutto, tutto, e di aver misericordia per lei. Le preghiere nelle quali s'immergeva
erano soprattutto preghiere di pentimento. Tornando a casa, in quelle prime ore del
mattino (nelle quali s'incontravano soltanto muratori che andavano al lavoro, portinai che
spazzavano la strada) e in casa tutti dormivano ancora, Nataša provava un sentimento
affatto nuovo per lei, l'impressione che le fosse possibile correggersi dei vecchi vizi, della
possibilità di una vita nuova e pura e di una nuova felicità.

         Durante tutta la settimana in cui visse in tal modo, questo sentimento s'accentrò in
lei ogni giorno. E la felicità di comunicarsi o di comunicare con Dio (come, in un gaudioso
gioco di parole, le diceva Agrafena Ivanovna) le sembrava così grande da darle
l'impressione che non sarebbe vissuta fino a quella beata domenica.

         Ma il lieto giorno arrivò, e quando Nataša in quella domenica per lei memorabile
ritornò dalla comunione col suo abito di mussola bianca, per la prima volta dopo molti
mesi si sentì tranquilla, libera da ogni senso di oppressione al pensiero della vita che le si
presentava dinanzi.

         Il dottore, venuto come di consueto anche quel giorno, visitò Nataša con molta cura
e le disse di continuare a prendere le polverine che le aveva prescritto due settimane
prima.

         «Continuare assolutamente a prenderle mattina e sera,» disse, con evidente, intima
soddisfazione in coscienza del suo successo. «Solo, per piacere, ci vuole maggior diligenza.
State tranquilla, contessa,» aggiunse poi, scherzoso, mentre con mossa destra accoglieva
nel palmo della mano la moneta d'oro, «presto tornerà a cantare, tornerà a far la birichina.
L'ultima medicina le ha fatto molto bene. Ha avuto un'ottima ripresa.»

         La contessa si guardò le unghie, e per precauzione sputò due o tre volte, mentre
tornava verso il salotto, il volto atteggiato a una espressione di lieta compiacenza.

                                                                                          789
www.writingshome.com
                               Lev Nicolaevic Tolstoj – Guerra e pace




XVIII



        Ai primi di luglio, si diffusero a Mosca voci sempre più allarmanti sull'andamento
della guerra: si parlava del proclama dell'imperatore al popolo, dell'arrivo a Mosca dal
fronte del sovrano in persona. Ma siccome fino all'11 luglio non erano giunti né il
manifesto né il proclama, su di essi e sulla situazione della Russia correvano voci
esagerate. Si diceva che l'imperatore partiva perché l'esercito era in pericolo; che Smolensk
era stata abbandonata, che Napoleone aveva un milione di soldati e che soltanto un
miracolo avrebbe potuto salvare la Russia.

        L'11 luglio, un sabato, giunse il manifesto, ma non ancora stampato. Pierre, che era
stato dai Rostov, promise di venire a pranzo l'indomani, domenica, e di portare il
manifesto e il proclama che avrebbe ottenuto dal conte Rastòp?in.

        Come di consueto, quella domenica i Rostov si recarono alla messa nella cappella
privata dei Razumovskij. Era una calda giornata di luglio. Già alle dieci, quando scesero di
carrozza davanti alla chiesa, nell'aria ardente, nei gridi di venditori ambulanti, nelle foglie
impolverate degli alberi del boulevard, nelle note della musica e nei pantaloni bianchi del
battaglione che si apprestava al cambio della guardia, nel frastuono della strada e nel
lucente fulgore del sole infuocato si percepivano quello struggimento estivo, quella
soddisfazione e quell'insoddisfazione del presente che si avvertono in modo vieppiù
accentuato in città, nelle limpide e calde giornate estive. Nella chiesa dei Razumovskij
c'erano tutta l'aristocrazia moscovita, tutte le conoscenze dei Rostov (quell'anno, come in
attesa di qualcosa, molte famiglie abbienti, che di solito si trasferivano in campagna, erano
invece rimaste in città). Camminando dietro un domestico in livrea che scansava la folla,
Nataša udì la voce di un giovano che, con un bisbiglio troppo forte, diceva, riferendosi a
lei:

        «È la Rostova, quella che...»

        «Com'è dimagrita! Però è sempre bella!»

        Udì, o le parve di udire, che qualcuno pronunciasse i nomi di Kuragin è di
Bolkonskij. Del resto, aveva sempre avuto quest'impressione: l'impressione che tutti,
guardandola, pensassero solo a quanto le era accaduto. Soffrendo e sentendosi venir
meno, come sempre quando le accadeva di trovarsi in mezzo alla folla, Nataša camminava
nel suo abito di seta lilla a ricami neri così come sanno camminare le donne, in modo tanto
                                                                                           790
www.writingshome.com
                              Lev Nicolaevic Tolstoj – Guerra e pace


più calmo e altero quanto maggiori erano il dolore e la vergogna che le struggevano
l'anima. Sapeva di esser bella, e in questo non si sbagliava; ma ora tale consapevolezza non
la rallegrava più come un tempo. Al contrario, negli ultimi tempi questo era ciò che più
d'ogni altra cosa la tormentava; e tanto più ora in questa serena giornata estiva, a Mosca.
«Ancora una domenica, ancora una settimana,» si diceva, ricordando la sua venuta qui la
domenica scorsa; sempre la stessa vita senza vita, sempre lo stesso ambiente nel quale era
così facile vivere, prima. «Sono bella, sono giovane, e so che adesso sono buona. Prima ero
cattiva, ma adesso sono buona, lo so,» pensava, «e intanto gli anni migliori passano così,
senza scopo, senza qualcuno per cui vivere.» Si mise accanto alla madre e scambiò un
cenno del capo, a mo' di saluto, con alcuni conoscenti accanto a loro. Per abitudine Nataša
guardava le toilettes delle signore, criticò la tenue di una signora che le stava vicino e quel
suo sconveniente, affrettato farsi il segno della croce con brevi gesti della mano; poi
ripensò con dispetto che gli altri criticavano lei, come lei criticava gli altri. Poi,
all'improvviso, udendo la voce dei celebranti inorridì della propria bassezza, inorridì al
pensiero di aver perduto di nuovo la purezza dei giorni precedenti.

      Un vecchio tranquillo e di bell'aspetto officiava con quella mite solennità che agisce
in modo tanto solenne e tranquillante sulle anime dei devoti. La porta reale si chiuse,
lentamente si spiegò la cortina e di là una voce sommessa e misteriosa proferì qualcosa.
Nataša sentì che le lacrime le opprimevano il petto, senza che lei riuscisse a capirne la
ragione e un sentimento di gioia e di languore indicibile le sommuoveva il cuore.

      «Insegnami quel che devo fare, come correggermi per sempre, per sempre... che
cosa devo fare della mia vita...» pensava.

      Il diacono avanzò sull'ambone; allargando il pollice si ravviò i lunghi capelli che gli
uscivano dalla dalmatica; poi posatasi la croce sul petto, prese a recitare in tono alto e
solenne le parole della preghiera:

      «Concordi preghiamo il Signore...»

      «Concordi, tutti insieme, senza diversità di condizione, senza astio, ma uniti da un
amore fraterno, preghiamo» pensava Nataša.

      «Per il mondo di lassù e per la salvezza delle anime nostre!»

      «Per il mondo degli angeli e delle anime di tutte le creature incorporee che vivono
sopra di noi,» pregò Nataša

      Quando pregarono per l'esercito, ella si ricordò del fratello e di Denisov. Quando
pregarono per i naviganti e i viaggiatori, si ricordò del principe Andrej e pregò per lui, e
                                                                                           791
www.writingshome.com
                               Lev Nicolaevic Tolstoj – Guerra e pace


pregò affinché Dio le perdonasse il male che gli aveva fatto. Quando pregarono per coloro
che ci amano, pregò per i suoi familiari, per il padre, la madre, per Sonja: ora per la prima
volta comprendeva tutta la gravità della propria colpa di fronte a loro, sentendo tutta la
forza dell'amore che provava per loro. Quando pregarono per coloro che ci odiano, si
inventò dei nemici e degli odiatori al solo scopo di poter pregare per loro. Poneva fra i
nemici i creditori e tutti coloro che avevano a che fare con suo padre. E ogni volta, al
pensiero dei nemici e di coloro che ci odiano, si ricordava di Anatol' che le aveva fatto
tanto male; e sebbene questo ultimo non fosse un odiatore, pregò gioiosamente per lui
come per un nemico. Solo nella preghiera trovava la forza di ricordare con calma e con
chiarezza sia il principe Andrej, sia Anatol', come persone verso le quali i suoi sentimenti
erano nulla in confronto al suo sentimento di paura e di reverenza per Dio. Quando
pregarono per la famiglia imperiale e per il Sinodo, si prosternò facendosi il segno della
croce con particolare devozione; e si ripeteva che, se anche non riusciva a capire, non
poteva tuttavia dubitare, e comunque doveva amare il Sinodo in carica e pregare per esso.

       Terminato il responsorio, il diacono incrociò la stola sul petto e proferì:

       «Noi stessi e la nostra vita rimettiamo a Cristo Signore.»

       «Noi stessi rimettiamo al Signore,» ripeté nella sua anima Nataša. «Signore Iddio,
mi affido alla Tua volontà,» pensò Nataša. «Non voglio, non desidero nulla; insegnami Tu
quel che devo fare, come usare la mia volontà! Prendimi con te, prendimi con te!» ripeteva
con una sorta di commossa trepidazione nell'anima, senza farsi il segno della croce e
lasciando cadere le sue braccia esili, come aspettandosi che da un momento all'altro una
forza invisibile l'afferrasse liberandola da lei stessa, dai suoi rimpianti, desideri,
recriminazioni, speranze, peccati.

       Più volte durante il rito la contessa si volse a guardare il viso commosso e gli occhi
lucidi di sua figlia, e pregava Dio affinché la soccorresse.

       A metà funzione - in modo affatto inatteso e non secondo l'ordine consueto, a
Nataša ben noto - il diacono portò uno sgabello (lo stesso usato per la preghiera genuflessa
del giorno della Trinità) e lo posò davanti alla porta maggiore. Il sacerdote uscì con la sua
calotta di velluto viola, si accomodò i capelli e si inginocchiò con uno sforzo. Tutti lo
imitarono e intanto si guardavano l'un l'altro perplessi. Era una preghiera appena ricevuta
dal Sinodo: una preghiera per la salvezza della Russia dall'invasione nemica.

       «Signore Iddio degli eserciti, Dio della nostra salvezza,» cominciò a dire il prete con
quella voce chiara, senza enfasi e mite con cui recitano solamente i lettori ecclesiastici di
lingua slava e che produce un effetto ineffabile sul cuore russo. «Signore Iddio degli
                                                                                          792
www.writingshome.com
                                Lev Nicolaevic Tolstoj – Guerra e pace


eserciti, Dio della nostra salvezza! Guarda con clemenza e generosità l'umile popolo Tuo, e
benigno ascoltaci, abbi pietà e misericordia di noi. Il nemico sconvolge la Tua terra, vuole
farne un immenso deserto, e si leva pertanto contro di noi; uomini senza legge si sono
radunati per distruggere il Tuo dominio, rovinare la Tua pura Gerusalemme, la Tua amata
Russia; vuole insozzare i Tuoi templi, abbattere gli altari e profanare il nostro santuario:
Fino a quando, o Signore, fino a quando i peccatori saranno esaltati? Fino a quando
potranno esercitare il loro delittuoso potere?

       Signore Iddio! Ascolta la nostra supplica: rafforza con la Tua possenza il nostro
autocrate, il grande sovrano nostro, l'imperatore Aleksandr Pavloviè; ricorda la sua
giustizia e la sua mitezza, ricompensalo per la sua bontà, e conservala anche a noi, che
siamo il Tuo amato Israele. Benedici i suoi consigli, le sue imprese, i suoi propositi;
rafforza con la Tua mano onnipotente il suo regno e concedigli la vittoria sul nemico, come
la concedesti a Mosé su Amalech, a Gedeone su Madiam, a David su Golia. Proteggi il suo
esercito, poni un arco di bronzo sotto il braccio di coloro che combattono nel Tuo nome e
cingili di forza per la battaglia. Prendi le armi e lo scudo e lèvati in nostro aiuto, onde
siano coperti d'onta e di vituperio coloro che ci vogliono male; che di fronte all'esercito, a
Te fedele, essi siano come polvere dinanzi al vento; che l'Angelo Tuo possente li colpisca e
li persegua. Ricada su loro la rete quando non se l'aspettano e la loro stessa trappola li
catturi come un trabocchetto. Che essi cadano ai piedi dei Tuoi schiavi e diventino oggetto
dei nostri scherni. Signore! Non Ti sarà arduo salvare contro i molti o contro i pochi; Tu sei
Dio: nulla può l'uomo contro di Te.

       Dio, padre Nostro! Ricorda la Tua generosità e la Tua benevolenza, che sono
sempiterne; non scacciarci dal Tuo cospetto e non sdegnarTi per la nostra indegnità, ma
abbi misericordia di noi secondo la Tua grande benevolenza e per la moltitudine delle Tue
generosità trascura le nostre colpe e i nostri peccati. Edifica in noi un puro cuore e uno
spirito giusto rinnova nelle nostre viscere. Fortifica tutti noi con la fede in Te; rinsalda
nella speranza, rianima un sincero, vicendevole amore, arma di concordia per la giusta
difesa del patrimonio che Tu hai dato a noi e ai nostri padri, e che lo scettro degli empi
non si levi sull'eredità dei santi.

       Signore Dio Nostro, nel quale crediamo ed è riposta ogni nostra speranza, non
deluderci frustrando l'attesa della Tua grazia e dà un segno che serva al bene, affinché
quelli che odiano noi e la nostra fede ortodossa vedano e si coprano d'onta e periscano, e
vedano tutti i paesi che il Tuo nome è Signore e noi siamo la Tua gente. Dacci un segno,
Signore, della Tua benevolenza e concedici la salvazione; allieta il cuore dei Tuoi schiavi
col dono della Tua grazia; folgora i nostri nemici e spezzali senza indugio sotto i piedi dei

                                                                                          793
www.writingshome.com
                                Lev Nicolaevic Tolstoj – Guerra e pace


Tuoi fedeli. Poiché Tu sei l'intercessore, il protettore, l'usbergo di coloro che si affidano a
Te. E a Te noi rendiamo gloria, o Padre, Figliuolo e Spirito Santo, ora e sempre, nei secoli
dei secoli. Amen.»

       Nello stato d'animo in cui si trovava Nataša, questa preghiera produsse in lei una
forte impressione. Ascoltava ognuna di quelle parole sulla vittoria di Mosé su Amalech, di
Gedeone su Madiam, di David su Golia, sulla distruzione di Gerusalemme, e pregava Dio
con quella dolcezza, quel tenero struggimento di cui era ricolmo il suo cuore; ma non si
ricordava bene che cos'avesse chiesto a Dio in quella sua preghiera. Partecipava con tutta
l'anima all'invocazione di uno spirito giusto, d'un rafforzamento del cuore in virtù della
fede e della speranza, invocava per tutti un affetto d'amore. Ma non poteva pregare
affinché i nemici venissero spezzati sotto i piedi, quando poc'anzi aveva desiderato averne
di più per poterli amare e pregare per loro. Né per altro verso poteva dubitare della
giustezza della preghiera genuflessa che era stata appena recitata. Sentiva la propria
anima pervasa da un devoto e tremante timore del castigo che colpisce gli uomini a causa
dei loro peccati, e in particolare per i propri peccati, e pregava Dio affinché perdonasse
tutti, e lei con loro; e desse a loro tutti, e anche a lei, quiete e serenità in questa vita terrena.
E le parve che Dio ascoltasse la sua preghiera.



XIX



       Dal giorno in cui, uscendo di casa Rostov e rammentando lo sguardo riconoscente
di Nataša, Pierre era rimasto sospeso a quella cometa alta nel cielo e aveva sentito che per
lui iniziava qualcosa di nuovo, il problema che da sempre lo assillava - la vanità e la follia
di ogni cosa terrena - aveva cessato di presentarglisi. Quel terribile quesito: perché? per
che cosa?, che prima gli si prospettava alla mente nel mezzo di qualunque occupazione,
ora non era stato sostituito da un diverso dilemma, né dalla risposta all'antico
interrogativo, ma dall'immagine di lei. Ascoltasse o facesse egli stesso delle chiacchiere
banali, leggesse o s'imbattesse nella bassezza e nell'insensatezza degli uomini, non
inorridiva come prima, non si domandava perché gli uomini si affannassero tanto quando
la vita terrena è così breve ed oscura; ma si ricordava di lei come l'aveva vista l'ultima
volta, e tutti i suoi dubbi svanivano non perché lei rispondesse agli interrogativi che gli si
presentavano, ma perché l'immagine di lei lo trasportava tosto in un'altra, luminosa
regione di fervore spirituale, dove non poteva esistere chi avesse ragione o colpa: nella
regione della bellezza e dell'amore, per la quale la vita acquistava senso. Qualunque

                                                                                                 794
www.writingshome.com
                                     Lev Nicolaevic Tolstoj – Guerra e pace


bassezza umana gli si presentasse, egli si diceva: «Lascia pure che il tale abbia derubato lo
Stato e lo zar, e che lo Stato e lo zar lo colmino di onori,» pensava. «In compenso lei ieri mi
ha sorriso e mi ha pregato di tornare; e io l'amo e nessuno lo saprà mai.»

       Pierre continuava a frequentare la buona società, continuava a bere molto e a
condurre la stessa vita oziosa e dissipata, perché, a parte le ore che trascorreva dai Rostov,
doveva pur passare il resto del suo tempo in qualche modo, e le abitudini e le conoscenze
contratte a Mosca lo trascinavano inesorabili verso un genere d'esistenza che l'aveva
soggiogato. Ma negli ultimi tempi, mentre dal teatro delle operazioni di guerra
giungevano voci sempre più allarmanti; mentre la salute di Nataša andava migliorando e
lei aveva cessato di suscitare quel sentimento di sollecita pietà, cominciò a essere assalito
da un sentimento di crescente inquietudine che non riusciva a spiegarsi. Sentiva che la
situazione in cui si trovava non poteva durare a lungo, che sarebbe sopraggiunta una
catastrofe destinata a cambiare tutto il corso della sua vita; e con ansia andava cercando
dappertutto i sintomi di questa imminente catastrofe. Da uno dei confratelli massoni era
stata rivelata a Pierre la seguente profezia su Napoleone tratta dall'Apocalisse
dell'apostolo Giovanni.

       Nell'Apocalisse, al capitolo tredicesimo, versetto decimottavo, è detto: «Qui sta la
sapienza; chi ha intelletto, calcoli la cifra della bestia: giacché è cifra che indica un uomo e
la sua cifra è seicentosessantasei.»

       E nello stesso capitolo, versetto quinto: «E le fu data una bocca che proferiva parole
arroganti ed empie; e le fu dato potere di agire per mesi quarantadue.»

       Le lettere francesi, in base alla numerazione ebraica secondo la quale con le prime
dieci lettere si designano le unità e con le restanti le decine, hanno il seguente significato:



       a | b | c | d | e | f | g | h | i | k | l | m | n | o

       -------------------------------------------------------------

       1 | 2 | 3 | 4 | 5 | 6 | 7 | 8 | 9 | 10 | 20 | 30 | 40 | 50



        p | q | r | s |           t |     u | v | w | x | y | z

       ----------------------------------------------------------


                                                                                             795
www.writingshome.com
                              Lev Nicolaevic Tolstoj – Guerra e pace


       60 | 70 | 80 | 90 | 100 | 110 | 120 | 130 | 140 | 150 | 160



      Scrivendo in cifre secondo quest'alfabeto le parole L'empereur Napoléon risulta che la
somma di questi numeri è eguale a 666, e che pertanto Napoleone è la bestia cui allude la
profezia dell'Apocalisse. Inoltre, sempre scrivendo secondo quest'alfabeto, le parole
quarante-deux ossia il termine fissato alla bestia per proferire parole arroganti ed empie, la
somma dei numeri corrispondenti a quarante-deux è del pari 666. Ne consegue che la fine
del potere di Napoleone veniva a scadere nel 1812, anno in cui l'imperatore di Francia
compiva quarantadue anni.

      Questa profezia aveva molto profondamente impressionato Pierre, e spesso egli si
domandava che cosa, in verità avrebbe di fatto posto fine al potere della bestia, ossia di
Napoleone. Così sulla base della stessa traduzione delle parole in cifre e calcoli, cercava di
trovare una risposta al quesito che lo interessava. In risposta a questa domanda Pierre
scrisse: «L'empereur Alexandre? La nation Russe?» Contò le lettere, ma la somma delle cifre
risultava o maggiore o minore di 666. Una volta, occupandosi di questi calcoli, scrisse
anche il proprio nome: Comte Pierre Besouhoff; ma la somma delle cifre non tornava.
Cambiò la grafia: mise una z al posto della s, aggiunse un de, aggiunse l'articolo le; ma
parimenti non pervenne al risultato ambito. Allora gli venne in mente che se la soluzione
dell'incognita era racchiusa nel suo nome, nella risposta immancabilmente doveva essere
indicata la nazionalità. Scrisse Le russe Besuhof e, contando le cifre, ottenne 671. C'era
soltanto un 5 in più: il 5 corrispondente a e, quella stessa e che era stata eliminata
nell'article davanti alla parola empereur. Togliendo nello stesso modo, sia pure
scorrettamente, quella e, Pierre ottenne la risposta cercata: l'Russe Besuhof, pari a 666.
Questa scoperta lo sconvolse. Come, attraverso quale nesso, la sua persona fosse collegata
a quel grande evento predetto nell'Apocalisse egli non lo sapeva, ma non dubitò nemmeno
un istante di questo nesso. Il suo amore per la Rostova, l'Anticristo, l'invasione di
Napoleone, la cometa, il 666, le empereur Napoléon e l'Russe Besuhof, erano - tutti quanti
insieme - qualcosa che doveva maturare, scoppiare, sottrarlo al cerchio incantato di quel
mondo insulso e meschino delle abitudini moscovite di cui si sentiva prigioniero, e
spingerlo verso una grande impresa, verso una grande felicità.



      La vigilia della domenica in cui era stata recitata la preghiera del Sinodo, Pierre
aveva promesso ai Rostov di portare in casa loro - tramite il conte Rastopèin, del quale era
buon amico - sia il proclama alla Russia, sia le ultime notizie dal fronte. Al mattino,

                                                                                          796
www.writingshome.com
                                Lev Nicolaevic Tolstoj – Guerra e pace


passando da Rastopèin, Pierre trovò soltanto un corriere arrivato in quel momento dalla
zona delle operazioni militari.

       Questo corriere era uno dei frequentatori di feste e balli moscoviti, e Pierre lo
conosceva bene.

       «Per amor di Dio, non potreste alleggerirmi un pochino?» disse il corriere, «ho la
bisaccia piena di lettere ai genitori.»

       Fra queste lettere ce n'era una di Nikolaj Rostov, diretta al padre. Inoltre, il conte
Rastopèin diede a Pierre il proclama dell'imperatore ai moscoviti, stampato proprio allora,
gli ultimi ordini del giorno alle truppe e il suo ultimo manifesto. Scorrendo gli ordini dei
giorno, Pierre trovò frammisto al nome dei feriti, dei caduti e dei decorati, quello di
Nikolaj Rostov in quanto era stato insignito della croce di San Giorgio di quarta classe per
il valore dimostrato nel fatto d'armi di Ostrovnja; e in quello stesso ordine del giorno, la
nomina di Andrej Bolkonskij a comandante di un reggimento cacciatori. Sebbene non
volesse certo rammentare Bolkonskij ai Rostov, non seppe peraltro esimersi dal rallegrarli
con la notizia della decorazione ottenuta dal figlio; e trattenendo presso di sé il proclama,
il manifesto e gli altri ordini del giorno per recarli di persona quando si fosse recato a cena
dai Rostov, fece loro recapitare l'ordine del giorno stampato e la lettera di Nikolaj.

       Il colloquio col conte Rastopèin; il suo tono inquieto e frettoloso; l'incontro col
corriere, che raccontava nel modo più incurante e svagato come le cose si mettessero molto
male, al fronte; le voci a proposito di spie scoperte a Mosca, e di una certa carta che girava
per Mosca, nella quale si affermava che Napoleone prima dell'autunno prometteva di
entrare nelle due capitali del paese; l'arrivo dell'imperatore, atteso in città per l'indomani,
furono tutte cose che alimentarono vieppiù, in Pierre, quel sentimento di agitazione e di
attesa che non lo aveva abbandonato un momento da quando era apparsa la cometa, e
soprattutto da quando era scoppiata la guerra.

       Già da tempo Pierre aveva concepito l'idea di arruolarsi nell'esercito e l'avrebbe
messa in atto se non fosse stato trattenuto in primo luogo dalla sua appartenenza a quella
società massone cui era legato da giuramento, e che predicava la pace eterna e l'abolizione
d'ogni guerra; in secondo luogo, il fatto che, guardando il gran numero di moscoviti che
avevano indossato l'uniforme ed esaltavano il patriottismo, provava un certo senso di
vergogna ad affrontare un passo del genere. Ma il motivo precipuo per il quale non
attuava il proposito di arruolarsi nell'esercito, risiedeva nell'oscura sua convinzione di
essere l'Russe Besuhof corrispondente al numero 666 della bestia, secondo la quale la sua
partecipazione alla grande impresa di por termine al potere della bestia che proferiva

                                                                                           797
www.writingshome.com
                               Lev Nicolaevic Tolstoj – Guerra e pace


parole arroganti ed empie era predestinata ab aeterno; cosicché per lui non c'era nulla da
fare, se non attendere ciò che fatalmente doveva accadere.



XX



       Come sempre, di domenica, dai Rostov era invitato a pranzo qualche conoscente
intimo.

       Pierre arrivò presto per trovarli soli.

       In quell'anno era così ingrassato, che sarebbe sembrato mostruoso se non fosse stato
tanto alto di statura e saldo di membra, da reggere con palese disinvoltura alla sua obesità.

       Ansimando e bofonchiando qualcosa fra sé si avviò su per le scale. Il cocchiere non
gli chiese se dovesse aspettare. Sapeva che quando il conte era in casa Rostov, vi si
tratteneva fino a mezzanotte, i domestici dei Rostov si precipitarono sorridenti a togliergli
il mantello, il cappello e il bastone. Seguendo l'abitudine del club, Pierre lasciava in
anticamera anche il bastone e il cappello.

       La prima persona nella quale s'imbatté fu Nataša. Anzi, la udì ancor prima di
vederla, mentre in anticamera si toglieva il mantello. Nataša in salone si esercitava al
solfeggio. Pierre sapeva che lei non cantava più da quando era stata malata, cosicché il
suono della sua voce lo sorprese e lo rallegrò. Aprì silenzioso la porta e vide Nataša che
andava su e giù per la stanza cantando, vestita dello stesso abito lilla col quale era andata a
messa. Quando lui aprì la porta camminava volgendogli le spalle, ma allorché si volse
bruscamente e vide il volto pingue e stupito di Pierre, arrossì e subito gli mosse incontro.

       «Voglio di nuovo provarmi a cantare,» disse. «Se non altro un'occupazione,»
aggiunse, come a scusarsi.

       «Benissimo!»

       «Come sono contenta che siate venuto! Oggi mi sento felice!» soggiunse con l'antica
animazione che Pierre da tanto tempo non ravvisava in lei. «Sapete, Nicolaj è stato
insignito della croce di San Giorgio. Sono proprio orgogliosa di lui.»

       «Sono stato io stesso a mandarvi l'ordine del giorno. Ad ogni modo non voglio
disturbarvi,» disse Pierre; e s'avviò per passare in salotto.

                                                                                           798
www.writingshome.com
                              Lev Nicolaevic Tolstoj – Guerra e pace


      «Conte, è forse male che io canti?» disse Nataša facendosi rossa, ma fissando Pierre
con espressione interrogativa, senza distogliere gli occhi da lui.

      «No... Perché mai? Al contrario... Ma perché me lo domandate?»

       «Non lo so nemmeno io,» rispose in fretta Nataša, «ma non vorrei far niente che
non vi piacesse. Ripongo fiducia in voi, in tutto e per tutto. Voi non sapete quanto siate
importante e quanto avete fatto, per me!...» Parlava in fretta, e non si accorse che Pierre, a
quelle parole, era arrossito. «Ho visto in quell'ordine del giorno che lui, Bolkonskij (proferì
questo nome in un rapido bisbiglio), che lui è in Russia e presta di nuovo servizio
nell'esercito. Che cosa ne pensate?» disse, sempre parlando velocemente, con una palese
ansia di parlare perché aveva paura che all'improvviso gliene mancassse la forza, «un
giorno mi potrà perdonare? Non mi serberà rancore? Che cosa ne pensate, voi? Che cosa
ne pensate?»

      «Io penso...» disse Pierre. «Lui non ha nulla da perdonarvi... Se fossi al posto suo...»

      Per un'associazione di ricordi Pierre mentalmente si riportò al giorno in cui, per
consolarla, le aveva detto che se lui non fosse stato lui, ma l'uomo migliore di questo
mondo, e se fosse stato libero, avrebbe chiesto in ginocchio la sua mano; e lo stesso
sentimento di compassione, di tenerezza e d'amore lo invase; le stesse parole d'allora gli
vennero alle labbra. Ma Nataša non gli diede il tempo di pronunciarle.

      «Sì, voi, voi,» diss'ella, pronunciando con estasi questo voi, «voi siete un'altra cosa.
Più buono, più generoso di voi non conosco nessuno; non può esistere persona migliore.
Se non ci foste stato voi, allora, e anche adesso, non so che cosa sarebbe stato di me,
perché...»

      A un tratto dagli occhi le sgorgò un fiotto di lacrime. Lei si volse, si mise lo spartito
davanti agli occhi e riprese a cantare camminando su e giù per la stanza.

      In quel momento, Petja giunse di corsa dal salotto.

      Petja ormai era un bel ragazzo di quindici anni, il viso colorito e due labbra rosse e
carnose. Assomigliava a Nataša. Si preparava all'università, ma negli ultimi tempi aveva
segretamente deciso con il suo compagno Obolenskij di arruolarsi negli ussari.

      Ed egli corse verso il suo omonimo per discutere della cosa: già lo aveva pregato
d'informarsi se lo avrebbero accettato negli ussari.

      Pierre s'era avviato verso il salotto senza badare a Petja.

                                                                                           799
www.writingshome.com
                                  Lev Nicolaevic Tolstoj – Guerra e pace


       Petja lo trasse per una manica per richiamare la sua attenzione.

       «E allora... la mia... faccenda, Pëtr Kirilyè?... Per amor di Dio! Tutte le mie speranze
stanno in voi,» diceva.

       «Ah, sì, la tua faccenda. Per arruolarti negli ussari, eh? Ne parlerò, ne parlerò. Oggi
stesso m'informerò sul da farsi.»

       «Ebbene, mon cher, vi siete procurato il proclama?» domandò il vecchio conte. «La
mia cara contessina è andata a messa dai Razumovskij; ha ascoltato una nuova preghiera,
dice. Molto bella, a quanto pare.»

       «L'ho procurato,» rispose Pierre. «Domani l'imperatore sarà qui... È stata indetta
un'assemblea straordinaria della nobiltà. Pare che verrà stabilito un reclutamento di dieci
su mille. Sì, congratulazioni.»

       «Sì, sì, grazie a Dio. Be', e dal fronte, quali notizie?»

       «I nostri si sono ancora ritirati. Si dice che siano già sotto Smolensk,» rispose Pierre.

       «Dio mio, Dio mio!» esclamò il conte. «Ma dov'è il proclama?»

       «Il proclama? Ah, sì!»

       Egli si mise a cercare le sue carte in tasca, ma non riusciva a trovarle. Sempre
continuando a frugare nelle tasche, baciò la mano alla contessa che entrava e si guardò
attorno inquieto, evidentemente aspettando Nataša che adesso non cantava più, ma d'altra
parte non giungeva in salotto.

       «Dio mio, non so più dove l'ho messo,» disse.

       «Ecco, perde sempre tutto,» commentò la contessa.

       Nataša entrò col viso intenerito e commosso, e sedette guardando Pierre in silenzio.
Non appena entrata nella stanza, la faccia di Pierre, fino a quel momento così cupa, si era
illuminata e, sempre continuando a cercare le carte, più volte lanciò uno sguardo furtivo.

       «Perdio, faccio una corsa, l'ho dimenticato a casa. Certo...»

       «Ma no, ma no, farete tardi a pranzo.»

       «Ah, anche il cocchiere se ne è andato!»



                                                                                             800
www.writingshome.com
                               Lev Nicolaevic Tolstoj – Guerra e pace


       Ma Sonja, che era andata in anticamera a cercare te carte, le trovò nel cappello di
Pierre, dove lui le aveva accuratamente riposte sotto la fodera. Pierre avrebbe voluto
mettersi a leggere.

       «No, dopo pranzo,» disse il vecchio conte, che evidentemente traeva gran piacere
da quella lettura.

       Durante il pranzo, innaffiato da champagne in onore del nuovo cavaliere di San
Giorgio, Šinšin raccontò le novità cittadine: la malattia d'una vecchia principessa
georgiana, la sparizione da Mosca di Métivier, e il fatto che un tedesco era stato condotto
davanti a Rastopèin dicendo che era uno champignon (a quanto raccontava lo stesso
Rastopèin); ma che il conte Rastopèin aveva ordinato di rilasciare lo champignon dicendo al
popolo che non si trattava di uno champignon, ma semplicemente di un vecchio grib
tedesco.

       «Li prendono, li prendono senza tanti riguardi» disse il conte, «lo ripeto sempre,
alla contessa, di parlare un po' meno in francese. Adesso non è proprio il momento.»

       «Avete sentito?» disse Šinšin. «Il principe Golicyn si è preso un maestro di russo.
Per imparare il russo. Il commence à devenir dangereux de parler français dans les rues.»

       «Dunque, conte Pëtr Kirilyè; quando si farà questo reclutamento salterete anche voi
a cavallo, e via?» chiese il vecchio conte a Pierre.

       Pierre era stato taciturno e pensieroso durante tutto il pranzo. Sentendosi così
apostrofare, guardò il conte, come se non capisse.

       «Sì, sì... in guerra,» disse. «Ma no! Che razza di guerriero sarei mai! Del resto, è
tutto così strano, così strano! Io, per primo, non ci capisco nulla. Io non so... sono così
lontano dai gusti militari, ma coi tempi che corrono nessuno può rispondere di sé.»

       Dopo pranzo il conte sedette in una comoda poltrona, e con viso compunto chiese a
Sonja (che godeva fama d'essere un'eccellente lettrice) di leggere il proclama.

       «"Alla città di Mosca, prima metropoli del nostro impero.

       «"Il nemico ha varcato con ingenti forze entro i confini della Russia. Egli viene a
devastare la nostra amata patria,"» lesse attentamente Sonja con la sua voce sottile.

       Il conte ascoltava ad occhi chiusi, emettendo a tratti accorati sospiri.



                                                                                            801
www.writingshome.com
                                 Lev Nicolaevic Tolstoj – Guerra e pace


          Nataša sedeva, tutta protesa a guardare con occhi fissi e indagatori ora il padre ora
Pierre.

          Pierre sentiva su di sé lo sguardo della fanciulla e si sforzava di non voltarsi. La
contessa scuoteva il capo in segno di disapprovazione e scontento a ciascuna delle
espressioni solenni del proclama. In tutte quelle parole lei vedeva una sola cosa: che i
pericoli che minacciavano suo figlio non sarebbero cessati tanto presto. Šinšin, atteggiata
la bocca a un sorriso ironico, si teneva pronto a dileggiare la prima cosa che gliene offrisse
il destro: della lettura di Sonja, dei commenti del conte, perfino del proclama, se non si
fosse presentato uno spunto migliore.

          Dopo aver letto dei pericoli che sovrastano la Russia, delle speranze che
l'imperatore riponeva nella città di Mosca e in particolare nella sua illustre nobiltà, Sonja,
con un tremito nella voce dovuto in modo precipuo all'attenzione di cui si vedeva
circondata, lesse le ultime parole:

          «"Noi non indugeremo oltre a venire in mezzo al nostro popolo, in questa capitale e
negli altri centri del nostro impero, per consultarci e assumere la guida di tutte le nostre
milizie; sia di quelle che attualmente sbarrano la strada al nemico, sia delle altre in fase di
mobilitazione, per sconfiggerlo ovunque possa apparire. Che la rovina in cui esso presume
di precipitarci possa rivolgersi contro di lui, e che l'Europa liberata dalla schiavitù esalti il
nome della Russia!"»

          «Ben detto!» esclamò il conte, riaprendo gli occhi inumiditi e ritrovandosi più volte
con la parola inceppata come se gli avessero dato da fiutare una boccetta di sali fortemente
aromatici. «Basta che l'imperatore parli e noi sacrificheremo tutto, non lesineremo
alcunché.»

          Šinšin non aveva ancora avuto il tempo di uscire nel suo motto scherzoso sul
patriottismo del conte, che Nataša saltò dal suo posto e corse verso il padre.

          «Che tesoro, questo nostro papà!» disse, baciandolo, e di nuovo guardò Pierre con
quella civetteria inconsapevole che le era ritornata insieme con l'animazione.

          «Ecco una vera patriota!» esclamò Šinšin.

          «Non sono affatto una patriota,» rispose Nataša risentita. «Voi scherzate su tutto,
ma qui non è proprio il caso...»

          «Altro che scherzi!» ripeté il conte. «Basta che dica una parola lui e tutti gli andremo
dietro... Non siamo mica dei tedeschi qualsiasi, noi...»
                                                                                              802
www.writingshome.com
                                  Lev Nicolaevic Tolstoj – Guerra e pace


       «Ma avete notato,» disse Pierre, «quella frase che dice "per consultarci"?»

       «Ma sì, sì, di qualunque cosa si tratti...»

       Intanto Petja, al quale nessuno aveva fatto caso, si avvicinò al padre, e disse, tutto
rosso in viso, con una voce spezzata, ora aspra, ora acuta:

       «Be', adesso papà, ve lo voglio dire, una volta per tutte... E anche a voi, mamma,
pensate pure quello che volete. Dovete permettermi di arruolarmi, perché io non posso...
ecco tutto...»

       La contessa, sgomenta, levò gli occhi al cielo, batté le mani e si rivolse al marito in
tono adirato:

       «Ecco il frutto dei tuoi discorsi!» disse.

       Ma il conte si era già ripreso dall'emozione.

       «Be', be',» disse. «Ecco un altro guerriero! Lascia perdere queste sciocchezze: tu devi
studiare.»

       «Queste non sono idee sciocche, papà. Petja Obolenskij è minore di me, eppure
anche lui si arruola. E poi non posso studiare, in momenti come questi...» Petja
s'interruppe... Arrossì fino a sudarne, ma riuscì a dire: «Adesso che la patria è in
pericolo...»

       «Basta, basta, tutte stupidaggini...»

       «Ma se l'avete detto voi che bisogna sacrificare tutto!»

       «Petia, sta' zitto, ti dico!» gridò il conte, voltandosi a guardare la moglie che fissava
il figlio minore, pallidissima.

       «E io, invece, voglio dirvelo, papà. E anche Pëtr Kirilloviève lo dirà...»

       «E io ti dico che sono pazzie! Figuriamoci ha ancora il latte sulle labbra e pretende
di andare a combattere! Suvvia, basta, ti dico!» E il conte raccolse le carte, probabilmente
per rileggersele ancora in studio prima della siesta, e uscì dalla stanza.

       «Pëtr Kirilloviè, andiamo a farci una fumatina...»

       Pierre era turbato e perplesso. Gli occhi di Nataša, pervasi di una luce vivida e
inconsueta, che si rivolgevano di continuo verso di lui con qualcosa di più di
un'amichevole cordialità, lo avevano piombato in quello stato.
                                                                                            803
www.writingshome.com
                               Lev Nicolaevic Tolstoj – Guerra e pace


       «No, credo che andrò a casa...»

       «Come, a casa! Ma se volevate passare la serata da noi!... E poi vi siete messo a
venire troppo di rado. E pensare che la mia figliola...» disse il conte ingenuamente
indicando Nataša, «è allegra soltanto quando ci siete voi...»

       «Sì, me n'ero dimenticato... Devo andarmene a casa assolutamente. Certi affari...»
balbettò Pierre affrettatamente.

       «Be', arrivederci, allora,» disse il conte. E uscì definitivamente dalla stanza.

       «Perché ve ne andate? Che motivo avete per essere così sconvolto? Perché?...»
domandò Nataša a Pierre, guardandolo negli occhi, in modo provocante.

       «Perché ti amo!» avrebbe voluto risponderle. Ma non pronunciò queste parole.
Arrossì fino alle lacrime e chinò gli occhi.

       «Perché è meglio che venga più di rado da voi... Perché... No, semplicemente ho
degli affari da sbrigare...»

       «Perché? Via, dovete dirmelo,» prese a dire Nataša con decisione: ma all'improvviso
tacque.

       Tutt'e due si guardarono sgomenti e spauriti. Egli tentò di sorridere, ma non poté: il
suo sorriso tradiva la sofferenza. Le baciò la mano in silenzio e uscì.

       Solo con se stesso, Pierre decise di non andare più in casa Rostov.



XXI



       Dopo il reciso rifiuto che gli era stato opposto, Petja se ne andò nella sua stanza; e
qui, dopo aver chiuso la porta a chiave, pianse amaramente. Tutti fecero finta di niente
quando, all'ora del tè, si presentò taciturno e cupo, gli occhi rossi di pianto.

       Il giorno dopo arrivò l'imperatore. Alcuni servitori dei Rostov chiesero il permesso
di andare a vedere lo zar. Quel mattino Petja impiegò molto tempo per vestirsi, pettinarsi e
accomodarsi il colletto come i grandi. Faceva smorfie davanti allo specchio, gestiva, si
stringeva nelle spalle. Alla fine, senza dirlo a nessuno, si mise il berretto e sgattaiolò fuori
di casa dall'ingresso di servizio cercando di non farsi notare. Aveva deciso di recarsi

                                                                                            804
www.writingshome.com
                              Lev Nicolaevic Tolstoj – Guerra e pace


direttamente là ove si trovava l'imperatore e dichiarare apertamente a qualche ciambellano
(Petja non dubitava che il sovrano fosse sempre circondato da ciambellani) che lui, il conte
Rostov, nonostante fosse tanto giovane, desiderava servire la patria, poiché infatti
l'estrema giovinezza non poteva costituire un ostacolo alla devozione al sovrano, e lui era
pronto a... Mentre si preparava, Petja aveva mentalmente elaborato molte bellissime frasi
da dire al ciambellano.

       Egli contava sul buon esito della sua presentazione all'imperatore proprio perché
era un ragazzo (Petja, anzi, pensava allo stupore generale davanti alla sua giovane età); ma
nello stesso tempo, nella foggia in cui si era accomodato il colletto e pettinato,
nell'andatura lenta e posata, cercava di assumere i modi di un adulto. Senonché, quanto
più proseguiva, tanto più veniva distratto dalla gente che affluiva senza posa verso il
Cremlino e tanto più andava scordandosi di mantenere quella lentezza e posatezza
proprie degli adulti. Avvicinandosi al Cremlino, poi, cominciò a preoccuparsi che non lo
prendessero a urtoni e spinse in fuori i gomiti con gesto risoluto e con fare minaccioso. Ma
a Troickie Voroty, nonostante il suo piglio deciso, la folla, che logicamente non poteva
sapere quale patriottica aspirazione lo inducesse a recarsi al Cremlino, premette con tale
violenza Petja contro le mura, che il ragazzo dovette rassegnarsi e fermarsi, mentre sotto
l'androne della grande porta passavano le carrozze con un fragore che echeggiava sotto le
volte. Accanto a Petja c'erano una popolana insieme con un servitore, due mercanti e un
soldato in congedo. Dopo aver indugiato qualche momento sotto la porta, Petja senza
attendere che fossero passate tutte le carrozze, avrebbe voluto proseguire prima degli altri
e prese a sgomitare con energia; ma la donna che gli stava davanti, e contro la quale per
prima aveva diretto le sue gomitate, gli gridò in un impeto di collera: «Be', che cos'hai da
spingere, signorino. Lo vedi che tutti stanno fermi. Dove vorresti intrufolarti?»

       «A questo modo son buoni tutti di andare avanti,» aggiunse il servitore; e
mettendosi anche lui a lavorar di gomiti, costrinse Petja a spostarsi verso un angolo
maleodorante dell'androne.

       Con le mani Petja si terse il sudore che gli copriva il viso e si aggiustò alla bell'e
meglio il colletto (bagnato anch'esso di sudore) che a casa si era accomodato con tanta cura
alla foggia degli adulti.

       Sentiva di avere un aspetto impresentabile e temeva che mostrandosi così al
cospetto dei gentiluomini di camera, non lo avrebbero ammesso alla presenza di Sua
Maestà Imperiale. Ma la calca gli toglieva ogni possibilità di rimettersi in sesto e cambiar
posto. Uno dei generali che passavano in carrozza era un conoscente dei Rostov. Petja
avrebbe voluto chiedergli d'intervenire in suo aiuto, ma considerò che questo sarebbe stato
                                                                                         805
www.writingshome.com
                                 Lev Nicolaevic Tolstoj – Guerra e pace


un gesto poco virile. Quando tutte le carrozze furono passate, la folla si riversò all'esterno
e trascinò anche Petja sulla piazza, ormai gremita. La gente era sparsa dappertutto: non
solo nella piazza, ma sui tetti e sui cornicioni. Non appena Petja si trovò nella piazza, gli
giunse nitido il suono delle campane che colmava tutto il Cremlino, sovrastando il gioioso
vociare del popolo.

         Per qualche momento sulla piazza si aprì uno spazio libero; ma all'improvviso tutte
le teste si scoprirono, tutti si buttarono avanti. Petja si trovò così pigiato, che durava fatica
a respirare, mentre tutti gridavano: «Urrà! Urrà! Urrà!» Il ragazzo si alzò in punta di piedi,
diede spintoni, si abbarbicò agli altri; ma non riuscì a veder nulla, tranne la ressa che lo
circondava.

         Tutte le facce esprimevano un eguale sentimento di commozione e di entusiasmo.
Una venditrice ambulante accanto a Petja singhiozzava e le lacrime le scorrevano giù dagli
occhi.

         «Padre, angelo, batjuska!» ripeteva, tergendosi le lacrime con le dita.

         «Urrà!» si gridava da ogni parte.

         Per qualche istante la folla rimaneva ferma dov'era, poi tornava a lanciarsi avanti.

         Immemore di sé, stringendo i denti e sgranando ferocemente gli occhi, Petja si buttò
avanti sgomitando. E anch'egli gridava «Urrà!» come se in quel momento fosse stato
pronto a uccidere se stesso e ogni altro; ma ai suoi lati irrompevano visi altrettanto feroci
che del pari urlavano: «Urrà!»

         «Ecco dunque cosa significa, essere l'imperatore!» pensava Petja. «No, non posso
presentargli di persona la mia supplica, sarebbe un gesto troppo temerario!»

         Con tutto ciò non desisteva dal buttarsi avanti, sempre con lo stesso disperato
accanimento, finché in mezzo alle schiene di quelli che stavano dinanzi a lui balenò per un
attimo uno spazio vuoto con una guida rossa di panno stesa per terra; ma in quel
momento la folla ondeggiò sospinta all'indietro (davanti, i poliziotti respingevano quelli
che si erano avvicinati troppo al corteo: l'imperatore stava recandosi dal palazzo alla
Cattedrale Uspenskij) e Petja si buscò un colpo così violento e inaspettato alle costole, che
tutto gli si annebbiò davanti agli occhi e perse coscienza. Quando tornò in sé, un prelato
con un ciuffo di capelli grigi sulla fronte e una logora tunica azzurra (probabilmente un
suddiacono) lo sorreggeva sotto l'ascella con una mano e con l'altra lo difendeva dalla folla
che incalzava da ogni parte.

                                                                                             806
www.writingshome.com
                                Lev Nicolaevic Tolstoj – Guerra e pace


       «Hanno schiacciato questo povero signorino!» diceva il suddiacono. «Ma che modi
sono, questi!... Piano!... Adagio!... lo avete schiacciato.»

       L'imperatore aveva raggiunto la cattedrale Uspenskij. Di nuovo la folla si
sparpagliò e il suddiacono condusse Petja, pallido e stremato, fino allo «Zar Cannone».
Qualcuno ebbe pietà di Petja, finché a un tratto tutta la folla prese a interessarsi di lui e
intorno alla sua persona si assiepò la calca. I più vicini lo soccorrevano, gli sbottonavano la
giacchetta, lo facevano sedere sulla parte più alta del cannone, se la prendevano con quelli
che l'avevano ridotto a quel modo.

       «Così si ammazza la gente! Questo si chiama commettere un assassinio! Guardate,
poverino, è bianco come un lenzuolo!» risuonavano qua e là varie voci.

       Petja non tardò a riprendersi; il viso ritrovò il suo colorito, il dolore passò e, grazie a
quell'incidente passeggero, ebbe un posto sul cannone, donde sperava di scorgere
l'imperatore, che di certo avrebbe fatto, tornando, lo stesso percorso! Petja ormai non
pensava più a consegnare la supplica. Si accontentava di vederlo: si sarebbe considerato
abbastanza fortunato!

       Mentre nella cattedrale Uspenskij si celebrava la messa (e a questa si aggiungeva un
Te Deum per l'arrivo dell'imperatore e una preghiera di ringraziamento per la stipulazione
della pace con i turchi) la folla si diradò; comparvero vocianti venditori di kvas, di
panpepato, di semi di papavero - dei quali Petja era particolarmente ghiotto - mentre
intorno risuonavano i soliti discorsi. Una venditrice ambulante mostrava il suo scialle
strappato e andava ripetendo quanto caro le fosse costato; un'altra si lamentava che ormai
i tessuti di seta erano tutti carissimi. Il suddiacono, il salvatore di Petja, chiacchierava con
un funzionario menzionando a uno a uno i prelati, che quel giorno avevano celebrato col
reverendissimo vescovo. Il suddiacono ripeté più volte la parola «pontificare», di cui Petja
non capiva il significato. Due giovani della piccola borghesia scherzavano con certe
ragazze della servitù che sgranocchiavano nocciole. Tutti quei discorsi, e soprattutto gli
scherzi con le ragazze, per Petja, data la sua età, potevano rivestire particolare attrattiva;
ma in un simile frangente non lo interessavano. Se ne stava lassù, sopra il cannone, in
preda all'emozione che sempre provava al pensiero dell'imperatore e dell'amore che aveva
per lui. La coincidenza della sensazione di dolore e di spavento, quando la folla lo aveva
schiacciato, e del sentimento di entusiasmo, accentuava in lui la consapevolezza della
solennità di quel momento.

       A un tratto dal lungofiume echeggiarono dei colpi di cannone (sparavano per
celebrare la pace con i turchi) e la folla si buttò a precipizio in quella direzione, a vedere i

                                                                                              807
www.writingshome.com
                               Lev Nicolaevic Tolstoj – Guerra e pace


cannoni che sparavano. Anche Petja avrebbe voluto correre laggiù, ma il suddiacono, che
aveva preso il signorino sotto la sua protezione, non glielo permise. Le cannonate
risuonavano ancora, quando dalla cattedrale Uspenskij uscirono di corsa ufficiali, generali,
gentiluomini di camera; poi, meno concitati, uscirono altri personaggi. Di nuovo le teste si
scoprirono, e quelli che erano corsi a guardare i cannoni, si precipitarono indietro.
Finalmente dalla porta della cattedrale uscirono altri quattro uomini con uniformi e
fusciacche. «Urrà! Urrà!» gridò di nuovo la folla.

       «Qual è? Qual è?» domandava Petja con voce piagnucolante a chi gli stava attorno;
ma nessuno gli rispondeva. Tutti erano in preda all'entusiasmo. Allora Petja, sceltasi una
di quelle quattro persone di cui, a causa delle lacrime che gli venivano agli occhi per la
gioia, non riusciva da discernere i tratti, concentrò su di essa tutto il suo entusiasmo; e
sebbene costui non fosse l'imperatore, si mise a gridare «urrà!» a squarciagola, mentre fra
sé pensava che l'indomani stesso a qualunque costo, sarebbe stato un soldato.

       La folla corse dietro l'imperatore, accompagnandolo fino alla reggia, poi cominciò a
disperdersi. Era già tardi; Petja non aveva mangiato nulla e grondava di sudore, ma non
andò a casa. Mescolato a quella folla diradata ma ancora abbastanza numerosa indugiò
davanti al palazzo ove adesso Sua Maestà sedeva a mensa, spiando le finestre, in attesa
che accadesse qualcos'altro e preso da invidia sia per i dignitari che varcavano l'ingresso
per prender parte alla cena dell'imperatore, sia per i camerieri che servivano a tavola e
s'intravedevano dietro le impannate.

       Alla tavola dell'imperatore, Valuev disse a un tratto, voltandosi verso la finestra:

       «Il popolo spera di vedere ancora Vostra Maestà.»

       Il pranzo volgeva al termine. L'imperatore si alzò, terminando di mangiare un
biscotto, e uscì sul balcone. Il popolo, con Petja in mezzo, si precipitò verso il balcone.

       «Angelo, batjuška! Urrà! Padre... Urrà!» gridarono Petja e tutti gli altri; e di nuovo le
baby e alcuni uomini più vulnerabili (fra cui lo stesso Petja) si misero a piangere di
emozione e di felicità.

       Il biscotto che l'imperatore teneva in mano si ruppe e finì sulla ringhiera del
balcone, e di qui cadde a terra. Un cocchiere in caffettano, che era più vicino di tutti, si
avventò su quel pezzo di biscotto e lo raccolse. Qualcuno si buttò sul cocchiere.
L'imperatore se ne accorse, e ordinato di portargli il piatto dei biscotti si mise a gettarne
dal balcone.


                                                                                              808
www.writingshome.com
                              Lev Nicolaevic Tolstoj – Guerra e pace


       A Petja gli occhi si iniettarono di sangue: il pericolo di finire schiacciato lo eccitò
ancor di più, e si gettò sui biscotti. Non sapeva perché, ma capiva che bisognava prendere
un biscotto dalle mani dello zar, non si poteva dare per vinto. Si buttò avanti e fece
stramazzare una vecchia che stava per raggiungere uno dei biscotti. Ma la vecchia non si
diede per vinta, sebbene fosse finita lunga e distesa (annaspava per prendere i biscotti ma
non mirava giusto). Petja le scostò violentemente il braccio con un colpo di ginocchio,
afferrò il biscotto e, come se avesse paura di non arrivare a tempo, gridò di nuovo «urrà!»
con voce ormai arrochita.

       Il sovrano si ritirò, dopo di che la maggior parte della folla si disperse
definitivamente.

       «Lo dicevo io che bisognava aspettare! È stato proprio così!» si udiva ripetere qua e
là in tono di giubilo.

       Per quanto Petja fosse felice, lo rattristava il pensiero di tornare a casa e la
consapevolezza che tutta la gioia di quella giornata era ormai finita. Perciò dal Cremlino
andò dal suo amico Obolenskij, che aveva quindici anni e a sua volta intendeva arruolarsi
nell'esercito. Finalmente, tornato a casa, dichiarò in modo fermo e risoluto che se non
l'avessero lasciato andare, sarebbe fuggito. E il giorno dopo, pur non essendosi ancora del
tutto arreso, il conte Il'ja Andreiè andò a informarsi dove fosse possibile sistemare Petja in
modo che corresse il minor pericolo.



XXII



       Tre giorni dopo, la mattina del 15, presso palazzo Slobodskij, sostava un folto stuolo
di carrozze.

       Le sale erano gremite. Nella prima c'erano i nobili in uniforme; nella seconda i
mercanti, barbuti, in caffettano blu e con tanto di medaglie. Nella sala dell'assemblea
nobiliare c'era gran movimento e clamore di voci. Presso una grande tavola, sotto il ritratto
dell'imperatore, sedevano in alti scranni dignitari più eminenti; ma la maggior parte dei
nobili passeggiava su e giù per la sala.

       Tutti i nobili - anche quelli che Pierre vedeva ogni giorno al club, o nelle loro case -
indossavano l'uniforme, chi del tempo di Caterina, chi dello zar Paolo; altri portavano la
nuova uniforme di Alessandro, altri ancora l'uniforme comune della classe aristocratica. E
                                                                                           809
www.writingshome.com
                               Lev Nicolaevic Tolstoj – Guerra e pace


il fatto che tutti vestissero in questa guisa conferiva alcunché di strano e di fantastico a
quell'accolita eterogenea per età e peculiarità individuali, anche se tutti si conoscevano.
Colpivano soprattutto i vecchi, mezzo ciechi, calvi, sdentati, gonfi di grasso giallognolo,
oppure rugosi e rinsecchiti. Per lo più sedevano al loro posto e tacevano o se talvolta
passeggiavano e parlavano, si univano sempre a chi era più giovane. Come sui visi della
folla che Petja aveva visto nella piazza, anche su queste facce era dipinto un sentimento
contrastante, misto di attesa per qualcosa di solenne, e al tempo stesso un che di consueto,
qualcosa della sera avanti: la partita a boston, il cuoco Petruška, la salute di Zinaida
Dmitrievna, e via discorrendo.

       Impacciato dalla sua scomoda divisa nobiliare, diventata troppo stretta per la sua
corporatura, Pierre era in quelle sale fin dalla prima mattina. Era molto agitato:
l'assemblea straordinaria non solo della nobiltà, ma anche dei mercanti - questa
convocazione degli états généraux - suscitava in lui tutta una ridda di pensieri che da tempo
lo avevano abbandonato, ma che si erano profondamente radicati nella sua anima, sulla
scia del Contrat Social e della Rivoluzione francese. Le parole che aveva notato nel
proclama, secondo le quali l'imperatore sarebbe giunto nella capitale per consultarsi col suo
popolo, lo confermavano in quest'opinione. Ed egli, nella presunzione che in questo senso
si stesse verificando qualcosa che lui s'aspettava da tempo, passeggiava, osservava,
tendeva l'orecchio alle conversazioni altrui; ma nessuno esprimeva quei sentimenti che
tanto lo assillavano.

       Fu letto il manifesto dell'imperatore che aveva suscitato tanta entusiastica adesione;
poi tutti si dispersero qua e là chiacchierando. Oltre che dei soliti interessi, Pierre aveva
udito parlare dei ruoli che sarebbero stati assegnati ai marescialli della nobiltà quando
fosse entrato l'imperatore, di quando si sarebbe dovuto indire il ballo in onore di Sua
Maestà, se fosse preferibile dividersi in base ai distretti o restare uniti per tutto il
governatorato, e altre cose della stessa indole. Ma non appena si toccava il tasto della
guerra e il motivo per cui era stata convocata la nobiltà, i discorsi diventavano vaghi e
indecisi. Tutti preferivano ascoltare piuttosto che esprimere opinioni personali.

       In una delle sale teneva concione un uomo di mezza età, bello, virile, in uniforme da
ufficiale di marina in congedo, e intorno a lui s'era radunato un folto gruppo di persone.
Pierre si avvicinò al circolo formatosi intorno all'oratore e si mise in ascolto. Anche il conte
Il'ia Andreiè, che andava qua e là tra la folla, il viso atteggiato a un affabile sorriso,
indossando il suo caffettano da voevoda dei tempi di Caterina, buon conoscente di tutti si
avvicinò al gruppo e anch'egli prese ad ascoltare col suo buon sorriso; come sempre,
faceva cenni d'assenso col capo, quasi a manifestare la sua approvazione. L'ufficiale di

                                                                                            810
www.writingshome.com
                                  Lev Nicolaevic Tolstoj – Guerra e pace


marina in congedo parlava in termini molto arditi: lo si capiva dall'espressione del viso
degli ascoltatori e dal fatto che le persone note a Pierre come tranquille e concilianti si
allontanavano da lui disapprovandolo, oppure lo contraddicevano. Pierre si fece largo
verso il centro del gruppo, ascoltò con maggior attenzione e si convinse che l'uomo che
parlava era in effetti un liberale, ma in senso diverso da quello che lui aveva supposto.
L'ufficiale di marina parlava con quella voce baritonale, sonora e cantante, tipica dei
nobili, con una piacevole erre grassa e l'elisione delle consonanti: quella voce con cui si
grida «Cameie-e, una pipa!» e altre cose del genere. Nella sua voce risuonava la
consuetudine alla baldoria e al comando.

       «Che impo-ta se quelli di Smolensk hanno proposto delle milizie all'imperato-e?
Dettano forse legge quelli di Smolensk? Se la generosa nobiltà del governato-ato di Mosca
lo riterrà necessario, potrà dimostrare la sua devozione all'imperato-e anche in alt-o modo.
Abbiamo forse dimenticato le milizie del 1807! Ci hanno guadagnato solo i bigotti e i
mangioni!»

       Il conte Il'ja Andreiè, sorridendo con dolcezza, annuiva in segno d'approvazione.

       «E che forse, allora, le milizie di noialt-i proprietari hanno recato qualche
giovamento allo Stato? Nessuno! Hanno soltanto rovinato i nostri patrimoni. Meglio la
coscrizione, allora... altrimenti gli uomini ti tornano indietro che non sono diventati soldati
e non sono più contadini, col risultato che si saranno corrotti! I nobili non vogliono certo
risparmiare la loro vita: andremo in massa, prenderemo con noi le nostre reclute, e tutti
moriremo per l'imperato-e: basterà che lui faccia un cenno!» continuò l'oratore
riscaldandosi sempre più.

       Il'ja Andreiè deglutiva saliva dal piacere e dava gomitate a Pierre; ma a Pierre era
venuta voglia di dire anche lui qualcosa. Si fece dunque avanti, eccitato, senza sapere
ancora con esattezza quello che avrebbe detto. Aveva appena aperto bocca, quando fu
interrotto da un senatore completamente sdentato, con una faccia rabbiosa e intelligente,
fermo accanto all'oratore. Palesemente assuefatto a trattare problemi e a prender parte a
dibattiti, costui si mise a parlare con voce sommessa ma chiara:

       «Suppongo, egregio signore,» disse il senatore biascicando con la sua bocca
sdentata, «che non siamo stati chiamati qui per giudicare che cosa sia più opportuno per lo
Stato in questo momento: la coscrizione o le milizie a cura dei privati. Noi siamo stati
convocati per rispondere al proclama che Sua Maestà si è benignato rivolgerci. E
lasceremo alla sua suprema autorità di giudicare che cosa sia più opportuno; se la
circoscrizione o le milizie...»

                                                                                           811
www.writingshome.com
                                Lev Nicolaevic Tolstoj – Guerra e pace


          Pierre a un tratto trovò una via di sfogo alla sua eccitazione. Si sentiva adirato
contro questo senatore che portava tanta correttezza e ristrettezza di vedute nei problemi
di cui la nobiltà avrebbe dovuto occuparsi. Pertanto avanzò d'un passo e lo fermò. Non
sapeva nemmeno lui che cos'avrebbe detto, ma prese a parlare animatamente uscendo in
espressioni francesi intercalate da un russo che scansava allocuzioni libresche.

          «Scusatemi, eccellenza,» cominciò (Pierre conosceva benissimo quel senatore, ma in
questa circostanza ritenne doveroso rivolgergli la parola in forma ufficiale), «anche se non
sono d'accordo con il signor... (Pierre s'imbrogliò: avrebbe voluto dire mon honorable
préopinant), con il signore... que je n'ai pas l'honneur de connaître: suppongo tuttavia che il
ceto nobiliare, oltre ad esprimere la sua solidarietà e il suo entusiasmo, sia stato chiamato
altresì per giudicare dei provvedimenti in base ai quali le è dato di giovare alla nazionale.
Io credo,» continuò Pierre, animandosi, «che anche l'imperatore sarebbe contrariato e
deluso se in noi trovasse solo dei proprietari di contadini disposti a dargli i nostri uomini e
la... chair à canon che siamo pronti a fare di noi stessi, ma non trovasse nella classe
aristocratica anche un... un valido parere.»

          Molti s'erano allontanati dal gruppo, notando il sorriso sarcastico e sprezzante del
senatore e la franca intonazione di Pierre; solo Il'ja Andreiè era soddisfatto delle parole di
Pierre, come del resto aveva approvato il discorso dell'ufficiale di marina, del senatore e,
in genere conveniva sempre con l'opinione dell'ultima persona che gli avveniva di
ascoltare.

          «Ritengo che prima di esaminare questi problemi,» proseguì Pierre, «noi si debba
chiedere all'imperatore, informarci con molto ossequio presso Sua Maestà, per sapere a
quanto ammontano le forze armate, in quale posizione si trovano le nostre truppe; dopo di
che...»

          Ma Pierre non fece in tempo a pronunciare queste parole che all'improvviso da tutte
le parti gli si scagliarono contro. Più impetuoso di ogni altro lo investì Stepan Stepanoviè
Apraksin, gran giocatore di boston, che lui conosceva da tempo e gli aveva sempre
manifestato simpatia. Stepan Stepanoviè era in uniforme; ma fosse per questo o per altro
motivo, ora Pierre aveva davanti a sé tutt'altro uomo. Con rabbia senile rivelatasi
all'improvviso Stepan Stepanoviè gridò a Pierre:

          «Prima di tutto vi faccio presente che noi non abbiamo il diritto di chiedere al
sovrano una cosa del genere; in secondo luogo, anche se la nobiltà russa avesse codesto
diritto, l'imperatore non sarebbe in grado di risponderci. Le truppe si muovono in
conformità alle mosse del nemico, le truppe scemano o si accrescono...»

                                                                                           812
www.writingshome.com
                              Lev Nicolaevic Tolstoj – Guerra e pace


       Un'altra voce, di un uomo di media statura, sulla quarantina, che Pierre in passato
aveva veduto dagli zingari e conosceva come un abile e poco onesto giocatore di carte,
fattosi avanti (anch'egli trasformato dall'uniforme) si accostò a Pierre e interruppe
Apraksin.

       «Non è questo il momento di discutere» disse la voce di quest'altro nobile. «Bisogna
agire piuttosto. La guerra è già sul territorio russo. Il nostro nemico viene per distruggere
la Russia, per profanare le tombe dei nostri padri, per portar via le donne e i bambini.» E il
nobile si batté il petto. «Insorgeremo tutti, tutti prenderemo le armi per lo zar nostro
padre!» gridò, sbarrando gli occhi iniettati di sangue.

       E voci d'approvazione si levarono dalla folla.

       «Noi siamo russi e non risparmieremo il nostro sangue per difendere la nostra fede,
il trono e la patria. E lasciamo perdere le ciance, se siamo veri figli della patria. Noi
dimostreremo all'Europa come la Russia insorge a difesa della Russia,» gridò un
aristocratico.

       Pierre avrebbe voluto replicare, ma non riuscì a proferire una sola parola. Sentiva
che il suono delle sue parole, al di fuori del loro significato, giungeva alle orecchie meno
efficace del suono che avevano le parole di quel veemente gentiluomo.

       Il'ja Andreiè approvava, alle spalle del piccolo assembramento. Molti si voltavano
verso l'oratore alla fine di ogni frase ed esclamavano: «Giusto! È così!»

       Pierre avrebbe voluto obiettare che lui non era contrario a sacrificare e denaro e
contadini e perfino se stesso; ma che, per essere di valido aiuto, era necessario conoscere
concretamente la situazione. Ma non poté parlare. Molte voci gridavano e parlavano
insieme, tanto che Il'ja Andreiè non faceva tempo a manifestare a tutti il proprio
assentimento; e il gruppo s'ingrossava, si disperdeva, di nuovo si riuniva. Alla fine si
spostò in blocco, in un gran ronzare di voci, verso la tavola grande del salone. Pierre non
solo non aveva avuto modo di parlare, ma veniva sgarbatamente sospinto e interrotto, gli
voltavano le spalle come se fosse stato un comune nemico. Ciò non era dovuto al loro
dispetto per il senso delle sue parole (se si erano addirittura scordate, visto che molti
discorsi erano seguiti al suo) ma perché la folla, per mantenere la sua eccitazione, ha
bisogno d'un oggetto tangibile di simpatia e di un oggetto tangibile d'odio. Pierre era
appunto quest'ultimo. Molti avevano preso la parola dopo il veemente gentiluomo,
esprimendosi tutti nello stesso tono. Molti avevano parlato in termini significanti e in tono
eloquente.

                                                                                          813
www.writingshome.com
                                Lev Nicolaevic Tolstoj – Guerra e pace


        L'editore dei «Russkij Vestnik», Sergej Nikolaeviè Glinka, che fu subito riconosciuto
(«lo scrittore, lo scrittore!» si udì esclamare dalla folla), disse che l'inferno si doveva
respingere con l'inferno, che lui aveva visto un bambino che sorrideva al fulgore di un
lampo e al rombo del tuono, ma che noi non avremmo fatto come quel bimbo.»

        «Sì, sì, al rombo del tuono!» ripeterono approvando nelle retrovie del gruppo.

        La folla si avvicinò alla grande tavola intorno alla quale sedevano, in uniforme e
fusciacche, i vecchi, settantenni dignitari calvi o canuti, che Pierre aveva visto quasi tutti in
casa loro coi buffoni, oppure al club impegnati a giocare a boston. La folla si avvicinò alla
tavola senza smettere di vociare. Gli oratori parlavano l'uno dopo l'altro, e certe volte
anche a due insieme, spinti dalla ressa che incalzava contro gli alti schienali delle seggiole.
Quelli che stavano più indietro si accorgevano di ciò che l'oratore di turno aveva
trascurato di puntualizzare, e tosto intervenivano a colmare la lacuna. Altri, in quel caldo e
in quel pigia pigia, frugavano nel loro cervello alla ricerca di qualche idea e si affrettavano
ad esternarla. I vecchi dignitari che Pierre conosceva bene continuavano a starsene seduti e
si voltavano ora verso l'uno ora verso l'altro, mentre la loro espressione diceva una sola
cosa: avevano tanto caldo.

        Pierre, tuttavia, si sentiva elettrizzato: anch'egli era stato contagiato da quel diffuso
sentimento per il quale occorreva dimostrare che nulla ci faceva paura; e tale stato d'animo
si esprimeva più attraverso le voci e l'espressione dei visi che non per mezzo del
significato di tutti quei discorsi. Non aveva rinnegato le sue idee, ma si sentiva colpevole
di qualcosa e desiderava in qualche modo riscattarsi.

        «Io ho detto soltanto che noi potremmo offrire il nostro aiuto se sapessimo
esattamente di che cosa c'è bisogno,» disse, cercando di superare le altre voci.

        Un vecchio che gli stava più vicino si voltò verso di lui, ma fu subito distratto da un
grido che risuonò all'altro capo del tavolo.

        «Sì, Mosca sarà abbandonata! Sarà lei a espiare per tutti!» gridò una voce.

        «Quell'uomo è il nemico del genere umano!» urlò un altro.

        «Permettetemi di parlare... Signori, così mi soffocate...»



XXIII



                                                                                             814
www.writingshome.com
                               Lev Nicolaevic Tolstoj – Guerra e pace


       In quel momento entrò a passo affrettato il conte Rastopèin, passando davanti alla
folla degli aristocratici che gli facevano largo. Era in uniforme da generale, con la fascia a
tracolla, con quel suo mento prominente e quegli occhi mobilissimi e penetranti.

       «Sua Maestà l'imperatore sta per arrivare,» disse. «L'ho lasciato poc'anzi. Credo che,
data la situazione nella quale ci troviamo, non ci sia molto da discutere. L'imperatore si è
degnato di riunire noi e la classe mercantile,» aggiunse. «Di là sgorgheranno i milioni - e
indicò la sala ove erano radunati i mercanti - mentre sarà nostro dovere fornire milizie e
non risparmiare noi stessi... È il meno che possiamo fare!»

       Cominciarono le consultazioni fra i soli dignitari seduti alla tavola. Tutta la
consultazione si svolse in tono composto e sommesso. Ne veniva addirittura
un'impressione di malinconia, dopo tutto il clamore di poc'anzi. Si udirono, una alla volta,
quelle voci senili che dicevano: «Sono d'accordo!»; oppure, per variare: «Anch'io sono
dello stesso parere», e via di questo passo.

       Fu dato ordine al segretario di scrivere la deliberazione della nobiltà di Mosca, in
forza di cui tutti i proprietari moscoviti - come già quelli di Smolensk - offrivano dieci
uomini su ogni mille dotati di equipaggiamento completo. I signori in seduta si alzarono
come alleggeriti di un peso, spostando gli scranni con fragore, e s'avviarono qua e là per la
sala onde sgranchire le gambe. Prendevano a braccetto il primo che capitava e
chiacchieravano fra loro.

       «L'imperatore! L'imperatore!» echeggiò un grido di sala, e tutta la folla si affrettò
verso l'ingresso.

       L'imperatore entrò nella sala lungo lo spazio lasciato libero dai nobili assiepati. Su
tutti i visi si dipinse un sentimento di riverente e spaurita curiosità. Pierre era abbastanza
discosto e non riuscì a udire distintamente le parole del sovrano. Capì soltanto, da ciò che
aveva potuto captare, che l'imperatore parlava del pericolo in cui versava la Nazione e
delle speranze che egli riponeva nell'aristocrazia moscovita. Al sovrano rispose una voce
che annunciava la deliberazione presa proprio allora dalla nobiltà.

       «Signori!» s'impose, rotta da un tremito la voce dell'imperatore.

       La folla mormorò, poi tacque di nuovo e Pierre udì distintamente la voce così
amabile, così umana e commossa dell'imperatore mentre diceva:

       «Non avevo mai dubitato del fervore della nobiltà russa. Ma in questo giorno esso
ha superato ogni mia aspettativa. Vi ringrazio a nome della patria. Ora, signori, dobbiamo
passare all'azione: il tempo è la cosa più preziosa...»
                                                                                          815
www.writingshome.com
                               Lev Nicolaevic Tolstoj – Guerra e pace


       L'imperatore non aggiunse altro. La folla prese a stringerglisi attorno; da ogni parte
echeggiavano esclamazioni d'entusiasmo.

       «Sì, la cosa più preziosa... parola dello zar,» esclamava fra i singhiozzi Il'ja Andreiè,
che non aveva udito nulla ma aveva capito tutto a modo suo.

       Dalla sala della nobiltà l'imperatore passò nella sala dei mercanti. Vi si trattenne per
una decina di minuti. Insieme agli altri Pierre fu tra coloro che videro uscire Sua Maestà
dalla sala dei mercanti con gli occhi pieni di lacrime di commozione. Come si seppe poco
dopo, l'imperatore aveva appena cominciato il suo discorso ai mercanti quando il pianto
gli era sgorgato dagli occhi e aveva finito di parlare con voce tremante e spezzata. Quando
Pierre lo vide, usciva accompagnato da due mercanti. Uno di questi, Pierre lo conosceva:
era un appaltatore, un uomo grande e grosso. L'altro era uno dei capi; con un viso
giallastro e scarno, e una barbetta a punta. Tutt'e due piangevano. Il magro aveva le
lacrime agli occhi, ma il grasso appaltatore singhiozzava come un bambino e continuava a
ripetere:

       «Prenditi anche la nostra vita, prenditi tutti i nostri beni, maestà!»

       In quel momento Pierre non provava più niente se non il desiderio di mostrare che
per lui nulla sarebbe stato troppo, che era pronto a sacrificare ogni cosa. Ora gli rimordeva
il suo discorso a indirizzo costituzionale, ed egli cercava solo l'occasione per cancellarlo.
Avendo saputo che il conte Mamonov offriva un reggimento, Bezuchov dichiarò all'istante
al conte Rastopèin che lui avrebbe offerto mille uomini e i mezzi di sussistenza.

       Il vecchio Rostov non poté raccontare alla moglie senza piangere tutto ciò che aveva
visto e udito. Acconsentì senza altri indugi al desiderio di Petja e andò di persona a
iscriverlo tra i volontari.

       Il giorno dopo l'imperatore partì. Tutti i nobili che si erano riuniti si tolsero le
uniformi, tornarono alle loro case e ai loro club; ed ora, scatarrando, davano disposizioni
agli amministratori a proposito della milizia e si meravigliavano di ciò che loro stessi
avevano potuto combinare.



PARTE SECONDA




                                                                                            816
www.writingshome.com
                                Lev Nicolaevic Tolstoj – Guerra e pace


I



       Napoleone aveva intrapreso la guerra contro la Russia perché gli era stato
impossibile non andare a Dresda, impossibile non lasciarsi ottenebrare dagli onori,
impossibile non indossare l'uniforme polacca, impossibile non abbandonarsi alle
stimolanti impressioni di una mattina di giugno, impossibile esimersi dallo scatto di
collera in presenza di Kurakin e poi di Balašëv.

       Alessandro aveva rifiutato ogni trattativa perché si sentiva personalmente offeso.
Barclay de Tolly si era sforzato di guidare l'esercito nel migliore dei modi perché obbediva
all'esigenza di fare il proprio dovere e meritarsi la fama di grande condottiero. Rostov
aveva galoppato all'attacco contro i francesi perché non aveva saputo trattenersi dal
desiderio di galoppare su quella breve pianura. E allo stesso modo, secondo le loro
personali peculiarità, abitudini, condizioni e scopi, agivano le innumerevoli persone che
prendevano parte alla guerra. Costoro avevano paura, si vantavano, si rallegravano,
s'indignavano, manifestavano svariati pareri credendo di sapere ciò che facevano e di farlo
per sé; tutti, invece, erano strumenti involontari della storia e andavano lavorando a
un'opera il cui senso, per loro, restava occulto, mentre a noi appare affatto comprensibile.
Tale è la sorte immutabile di tutti gli uomini d'azione; e tanto meno essi sono liberi, quanto
più in alto si pongono nella gerarchia umana.

       Oggi gli attori degli eventi del 1812 hanno da gran tempo lasciato i loro posti; i loro
interessi personali sono svaniti senza lasciare traccia, e davanti a noi stanno unicamente i
risultati storici di quel periodo.

       Ma supponiamo che le genti d'Europa dovessero, sotto la guida di Napoleone,
inoltrarsi a fondo nella Russia e qui perirvi: ecco che allora la contradditoria, insensata,
feroce attività degli uomini che parteciparono a quella guerra appare al nostri occhi
pienamente comprensibile.

       La Provvidenza ha fatto sì che tutti quegli uomini, nell'atto stesso di raggiungere i
propri interessi personali, cooperassero di fatto alla realizzazione di un grandioso risultato
globale di cui nessun uomo (né Napoleone, né Alessandro, né tantomeno coloro che
partecipavano direttamente alla guerra) aveva la minima nozione.

       Adesso a noi appare chiaro ciò che nel 1812 è stata la causa della rovina dell'esercito
francese. Nessuno sarebbe disposto a contestare che la causa della rovina delle truppe
francesi di Napoleone sia stata, da un lato, la loro avanzata in una stagione ormai troppo

                                                                                          817
www.writingshome.com
                               Lev Nicolaevic Tolstoj – Guerra e pace


tarda senza la minima preparazione a una campagna invernale nel cuore della Russia,
dall'altro, il carattere assunto dalla guerra in seguito all'incendio delle città russe e
dell'odio destatosi nel popolo russo contro il nemico. Ma allora nessuno credeva (come
adesso pare evidente) che questa fosse l'unica ragione atta a segnare la condanna di un
esercito di ottocentomila uomini, il più equipaggiato e agguerrito del mondo, e guidato
dal migliore condottiero, nell'urto con l'esercito russo due volte più debole, inesperto e
guidato da inesperti condottieri non soltanto nessuno prevedeva questo, ma tutti gli sforzi da
parte dei russi erano costantemente volti a impedire l'unica cosa che potesse salvare la
Russia, e da parte dei francesi, nonostante l'esperienza e il cosiddetto genio militare di
Napoleone, tutti gli sforzi erano diretti a inoltrarsi al termine dell'estate fino a Mosca, cioè
a tradurre in atto ciò che avrebbe segnato la loro catastrofe.

       Nelle opere storiche sugli avvenimenti del 1812 gli autori francesi insistono a
parlare di come Napoleone intuisse il pericolo di estendere in tal modo il fronte con le sue
truppe, di come cercasse lo scontro aperto, di come i marescialli lo esortassero a fermarsi a
Smolensk, e a citare altresì altri argomenti consimili onde provare come più d'allora si
fosse capito il pericolo insito in quella campagna. Da parte loro gli autori russi si
compiacciono ancor più di parlare di come sin dal principio della campagna esistesse il
«piano di guerra scitica» mirante ad attirare Napoleone nelle regioni interne della Russia.
E chi attribuisce questo piano a Pfühl, chi a qualcuno dei francesi, chi a Toll, chi allo stesso
imperatore Alessandro, citando memoriali, progetti, lettere, nelle quali in effetti è fatto
cenno a questo modo di agire. Ma tutti questi accenni volti a dimostrare che era stato
previsto ciò che poi accadde, sia da parte dei francesi, sia da parte dei russi, oggi vengono
tirati in ballo solo perché gli avvenimenti li hanno giustificati. Se le cose fossero andate
altrimenti, questi accenni sarebbero dimenticati come sono dimenticate le migliaia di
accenni e congetture in senso opposto che allora circolavano, ma che si dimostrarono errati
e pertanto vennero dimenticati. Sull'esito di un evento tuttora in corso si fanno sempre
innumerevoli supposizioni; cosicché, comunque esso vada poi a finire, si trovano sempre
persone disposte a dire: «Io l'avevo asserito fin d'allora, che sarebbe stato così,» del tutto
dimenticando che fra tante supposizioni ne erano state formulate altresì di assolutamente
opposte.

       Le supposizioni circa la consapevolezza di Napoleone del pericolo di estendere
troppo il fronte e circa l'intenzione da parte russa di attirare il nemico nel cuore del paese
appartengono palesemente a questa categoria; e solo a costo di forzare la realtà gli storici
possono attribuire tali congetture a Napoleone e ai suoi marescialli, e tali piani ai
condottieri russi. I fatti contraddicono apertamente codeste illazioni. Non soltanto durante
tutta la campagna di guerra non vi fu da parte dei russi il minimo desiderio di attirare i
                                                                                            818
www.writingshome.com
                               Lev Nicolaevic Tolstoj – Guerra e pace


francesi nel profondo della Russia, ma si fece di tutto per arrestarli fin da quando avevano
messo piede sul territorio nazionale; e da parte sua non soltanto Napoleone non temeva di
estendere il fronte, ma si rallegrava come di un trionfo di ogni passo che faceva in avanti e
cercava battaglia con scarsa lena, a differenza da come si era comportato nelle precedenti
campagne.

       Già al principio della campagna le nostre armate vengono tagliate fuori, isolate
l'una dall'altra, e l'unico scopo al quale tendiamo sta nel ricongiungerle sebbene per
ritirarci e attirare il nemico nel cuore del paese non vi sia alcun vantaggio a radunare le
armate. L'imperatore è presente in mezzo alle truppe per incoraggiarle a difendere ogni
palmo di terra russa, non per favorirne la ritirata. Si appronta l'immenso campo della
Drissa in base al piano di Pfühl e nessuno ventila l'eventualità di ritirarsi più in là.
L'imperatore muove rimproveri al comandante in capo ogni qual volta si fa un passo
indietro. Non solo l'incendio di Mosca, ma nemmeno il fatto che si consenta al nemico di
arrivare fino a Smolensk può sembrare plausibile all'imperatore, e quando le armate si
congiungono, s'indigna perché Smolensk è stata conquistata e incendiata; è stata data
battaglia campale sotto le sue mura.

       Tale è l'opinione dell'imperatore; ma i comandanti russi, e come loro tutto il popolo,
s'indignano ancor di più al pensiero che i nostri si ritirino verso l'interno del paese.

       Dopo aver tagliato in due le nostre armate, Napoleone muove verso l'interno del
paese e rinuncia ripetutamente all'occasione di battaglia. Nel mese di agosto è a Smolensk,
e non ha altro pensiero se non quello di avanzare ancora, sebbene questo procedere in
avanti fosse per lui palesemente fatale.

       I fatti dimostrano senza possibilità d'equivoco che Napoleone non prevedeva il
pericolo insito nella sua marcia verso Mosca, né Alessandro e i comandanti russi
pensavano allora di adescare Napoleone; anzi, si proponevano esattamente il contrario.
Che Napoleone finisse incagliato nel cuore del paese non avvenne in conseguenza di un
piano qualsiasi (nessuno credeva nella possibilità di attuare una cosa simile) ma in seguito
a un gioco oltremodo complesso di intrighi, di finalità e di mire di tutti gli uomini
coinvolti nel conflitto, incapaci di intuire quello che doveva accadere, e che sarebbe stata
l'unica salvezza della Russia. Tutto accade per caso. Le armate sono tagliate in due
all'inizio della campagna. Noi ci sforziamo di ricongiungerle all'evidente scopo di dar
battaglia e di contenere l'offensiva del nemico; ma in questo tentativo di congiunzione,
evitando lo scontro frontale con un nemico più forte e ritirandosi senza volerlo ad angolo
acuto, attiriamo i francesi fino a Smolensk. Ma è poco dire che ci ritiriamo ad angolo acuto
per il fatto che i francesi si muovono fra le nostre due armate; quest'angolo si fa ancora più
                                                                                           819
www.writingshome.com
                               Lev Nicolaevic Tolstoj – Guerra e pace


acuto, e noi ci ritiriamo ancora di più perché Barclay de Tolly, un tedesco impopolare, è
odioso a Bagration, costretto a stare sotto il suo comando; e Bagration, che comanda la II
armata, cerca di dilazionare il più possibile la congiunzione con Barclay per non dover
sottostare al suo comando. A sua volta Bagration, per lungo tempo, non opera la
congiunzione (sebbene questo sia lo scopo principale di tutti i comandanti), perché teme,
con questa marcia, di mettere in pericolo la propria armata; e reputa più opportuno,
piegare verso sinistra e più a sud, disturbando il nemico sul fianco e nelle retrovie e
ricostituendo la sua armata in Ucraina. Ma tutto lascia credere che Bagration abbia
escogitato queste manovre al solo scopo di non sottostare all'odiato Barclay, tedesco e a lui
inferiore di grado.

       L'imperatore è fra le truppe allo scopo di rincuorarle, ma la sua presenza,
l'incertezza sul da farsi e il numero soverchio di consiglieri e di piani strategici
distruggono l'energia delle operazioni della I armata e l'armata si ritira.

       L'intesa è di fermarsi al campo della Drissa, ma inaspettatamente Paolucci, che mira
a diventare uno dei comandanti in capo, con la sua energia riesce a premere su
Alessandro. Così tutto il piano di Pfühl viene abbandonato e ogni iniziativa passa nelle
mani di Barclay. D'altro canto Barclay non ispira fiducia, cosicché i suoi poteri vengono
imbrigliati.

       Le armate sono divise, manca un'unità di comando, Barclay è impopolare; ma da
tanta confusione, da questa molteplice scissione e dalla impopolarità del comandante in
capo tedesco, derivano da un lato l'indecisione e la possibilità di sfuggire allo scontro
frontale (dal quale non sarebbe stato possibile astenersi se le armate fossero state compatte
e fossero soggette a un comandante diverso da Barclay); dall'altro un'indignazione sempre
maggiore contro i tedeschi ed anche un subitaneo riaccendersi dello spirito patriottico.

       Alla fine l'imperatore lascia l'esercito per non essere d'impaccio ai poteri dei
comandanti; e quale pretesto per la sua partenza si dichiara che a Sua Maestà spetta il
compito di galvanizzare la popolazione delle grandi città, onde suscitare una guerra a
carattere nazionale. E questa partenza dell'imperatore per Mosca ha l'effetto di triplicare le
forze delle truppe russe.

       L'imperatore si allontana dall'esercito per non intralciare l'unità di potere del
comando supremo, e spera così che vengano prese le più decisive misure; ma la situazione
al sommo della gerarchia militare si fa ancora più confusa e vulnerabile. Benningsen, il
granduca e uno stuolo di aiutanti generali di campo permangono presso l'esercito per
seguire l'operato del comandante in capo e spronare la sua energia; il risultato è che

                                                                                           820
www.writingshome.com
                               Lev Nicolaevic Tolstoj – Guerra e pace


Barclay, sentendosi ancora meno libero sotto gli occhi di tutti questi occhi dell'imperatore,
accentua la sua riluttanza di fronte ad azioni decisive ed evita di dar battaglia.

       Barclay inclina alla prudenza. Il granduca ereditario insinua l'ipotesi di un
tradimento ed esige una battaglia campale. Ljubomirskij, Branickij e Vlòtskij e personaggi
consimili gonfiano a tal punto queste voci che Barclay, col pretesto d'inviare dei
documenti all'imperatore, spedisce gli aiutanti generali polacchi a Pietroburgo ed entra in
lotta aperta con Bennigsen e con il granduca.

       Finalmente a Smolensk (per quanto Bagration non lo auspicasse affatto) le armate si
ricongiungono.

       Bagration, si reca in carrozza alla casa ove Barclay ha preso alloggio. Barclay cinge
la sciarpa, gli va incontro e fa il suo rapporto al superiore di grado Bagration: Bagration, in
questa gara di magnanimità, nonostante la maggiore anzianità di grado, fa atto di
sottomissione a Barclay; il che, peraltro, non fa che accentuare i loro contrasti.
Privatamente, in ossequio agli ordini ricevuti, riferisce al sovrano sulla situazione. Egli
scrive ad Arakèeev: «Sia fatto il volere di Sua Maestà, ma io non posso assolutamente
reggere, con il ministro (Barclay). Per amor di Dio, mandatemi dove volete, magari a
comandare un reggimento, ma qui non posso più stare. Tutto il Quartier generale è zeppo
di tedeschi, un russo ha la vita impossibile, e non si conclude nulla. Volevo servire il mio
imperatore e la mia patria, ma in pratica mi trovo al servizio di Barclay, e questa è una
cosa che non sopporto.» Lo sciame dei Branicki, Wietzingerode e compagni avvelena
ancor più i rapporti dei comandanti e ne consegue un'ancor più fragile unità. Ci si prepara
ad attaccare i francesi sotto Smolensk. Un generale viene inviato a ispezionare le posizioni.
Costui, che odia Barclay, va a trovare un amico, comandante di corpo d'armata; vi si
trattiene per tutto un giorno; poi torna da Barclay e critica su tutti i punti il futuro campo
di battaglia che in realtà non ha visto.

       Mentre proliferano discussioni e intrighi sul futuro campo di battaglia; mentre noi
andiamo in cerca dei francesi sbagliando la direzione della ricerca stessa, i francesi
piombano sulla divisione di Neverov e si spingono sotto le mura di Smolensk.

       A Smolensk occorre accettare una battaglia inattesa per salvare le proprie
comunicazioni. Cadono migliaia di uomini, dall'una e dall'altra parte.

       Smolensk viene abbandonata ad onta della volontà dell'imperatore e di tutto il
popolo. Ma Smolensk viene incendiata dai suoi stessi abitanti, ingannati dal loro
governatore; e questa moltitudine, ridotta di colpo sul lastrico, costituendo un esempio per
gli altri russi, vanno a rifugiarsi a Mosca, dominati soltanto dal pensiero delle loro perdite
                                                                                           821
www.writingshome.com
                               Lev Nicolaevic Tolstoj – Guerra e pace


e rinfocolando l'odio contro il nemico. Napoleone avanza, noi ci ritiriamo e in tal modo si
viene appunto a creare la situazione che avrebbe segnato la sconfitta di Napoleone.



II



       Il giorno dopo la partenza del figlio il principe Nikolaj Andreiè aveva chiamato in
camera sua la principessina Mar'ja.

       «Bene, sei contenta adesso?» le disse; «mi hai messo in urto con mio figlio! Sarai
soddisfatta, immagino. Era di questo che avevi bisogno! Tu sei contenta, ma io ne soffro,
ne soffro. Sono vecchio e debole e tu non cercavi altro. Bene, rallegrati, rallegrati!...»

       Dopo di che, per una settimana la principessina Mar'ja non rivide suo padre. Era
malato e non usciva dalla sua stanza. Non senza stupore la principessina Mar'ja notò che
durante questo periodo di malattia il vecchio principe non faceva entrare nemmeno M.lle
Bourienne. Il solo Tichon lo accudiva.

       Dopo una settimana il principe lasciò la sua camera e di nuovo riprese la vita di
sempre, occupandosi con particolare fervore delle costruzioni e dei giardini e troncando
netto i suoi rapporti con M.lle Bourienne. Il suo atteggiamento e il tono gelido nei
confronti della principessina Mar'ja parevano volerle dire: «Ecco, vedi? Tu hai inventato
delle falsità sul mio conto, mi hai calunniato presso Andrej sui miei rapporti con questa
francesina e mi hai messo in urto con lui; ma, vedi, io non ho bisogno né di te, né della
francese.»

       La principessina Mar'ja trascorreva circa una metà della giornata presso Nikoluška,
seguendo da vicino i suoi compiti scolastici. Gli dava lei stessa lezioni di russo e di musica
e faceva un poco di conversazione con Dessalles. L'altra metà della giornata la trascorreva
nel suo appartamento, con i suoi libri, con la vecchia njanja e con la «gente di Dio», che a
volte veniva a trovarla passando dall'ingresso di servizio.

       Quanto alla guerra la principessina Mar'ja pensava ciò che pensano le donne della
guerra. Era in angustia per il fratello, che si trovava laggiù; era inorridita di fronte alla
crudeltà degli uomini, che li spingeva a uccidersi a vicenda. Ma non capiva il significato di
quella guerra, che le sembrava eguale a tutte quelle che l'avevano preceduta. Non capiva il
significato di quella guerra, sebbene Dessalles, il suo costante interlocutore, il quale
seguiva con passione le fasi della guerra, cercasse di illustrarle le proprie argomentazioni,
                                                                                             822
www.writingshome.com
                               Lev Nicolaevic Tolstoj – Guerra e pace


e sebbene i «servi di Dio» che si recava in visita da lei riferisse inorridita le voci popolari
sulla venuta dell'Anticristo, e sebbene Julie (ora principessa Drubeckaja) tornata in
corrispondenza con lei, le scrivesse da Mosca lettere pervase di patriottismo.

       «Vi scrivo in russo, mia buona amica,» scriveva Julie, «perché ho preso in odio tutti
i francesi, e del pari la loro lingua che non tollero più di udire e di parlare... A Mosca noi
siamo in preda a un trasporto di entusiasmo per il nostro adorato imperatore.

       «Quel poveretto di mio marito sopporta fatiche e fame nelle bettole ebree; ma le
notizie sollevano più che mai il mio morale.

       «Senza dubbio avrete sentito parlare dell'eroica impresa di Raevskij, che,
abbracciando i suoi due figlioli ha dichiarato: "Morirò con loro, ma non vacilleremo un
solo istante!" E in effetti sebbene le forze del nemico fossero due volte superiori alle nostre,
non abbiamo vacillato. Noi passiamo il tempo come possiamo, ma alla guerra come alla
guerra. La principessa Alina e Sophie passano con me intere giornate, e noi, infelici vedove
di mariti viventi, prepariamo le filacce e facciamo lunghe conversazioni. Mancate voi sola,
cara amica...» e via di questo passo.

       La principessina Mar'ja non capiva il significato di quella guerra soprattutto perché
il vecchio principe non ne parlava mai. Non ammetteva neppure che quella guerra
esistesse, e a pranzo si faceva beffe di Dessalles, che invece della guerra parlava in
continuazione. Il tono del principe era così calmo e sicuro, che la principessina Mar'ja gli
credeva senza ragionarci troppo.

       Per tutto il mese di luglio il vecchio principe fu straordinariamente attivo e persino
pieno di animazione. Tracciò lo schema di un nuovo giardino e diede inizio alla
costruzione di nuovi alloggi per la servitù. L'unica cosa che preoccupava la principessina
Mar'ja era il fatto che dormiva poco: abbandonata la sua abitudine di dormire nelle sue
stanze, cambiava ogni notte il luogo di pernottamento. Ora ordinava di allestire il suo letto
da campo nella galleria; ora preferiva restarsene sul divano o sulla poltrona alla Voltaire,
in salotto, e sonnecchiava senza spogliarsi mentre non più M.lle Bourienne, ma Petruša, un
ragazzo della servitù, gli leggeva qualcosa; ora pernottava in sala da pranzo.

       Il primo agosto ricevettero una seconda lettera del principe Andrej. Nella prima,
giunta subito dopo la sua partenza, Andrej aveva chiesto umilmente perdono a suo padre
di ciò che si era permesso di dirgli e l'aveva pregato di rendergli la sua benevolenza. Il
vecchio principe aveva risposto con una lettera affettuosa, e da quel momento aveva
allontanato da sé la francese. La seconda lettera del principe Andrej, scritta da Vitebsk
dopo che i francesi l'avevano occupata, consisteva in una breve descrizione di tutta la
                                                                                            823
www.writingshome.com
                                Lev Nicolaevic Tolstoj – Guerra e pace


campagna, con un piano rapidamente disegnato nella lettera stessa, e comprendeva altresì
alcune considerazioni circa il futuro andamento della campagna stessa. In questa lettera il
principe Andrej illustrava al padre gli inconvenienti insiti nel fatto di trovarsi così vicino al
teatro della guerra, in una località posta sulla linea lungo la quale avvenivano gli
spostamenti delle truppe, e gli consigliava di andare a Mosca.

         Quel giorno, a pranzo, alle parole di Dessalles - il quale affermava che, a quanto si
diceva, i francesi erano entrati in Vitebsk - il vecchio principe si ricordò della lettera del
principe Andrej.

         «Oggi ho avuto posta dal principe Andrej,» disse alla principessina Mar'ja. «Come?
Non hai letto?»

         «No, mon père,» rispose la principessina, spaventata.

         Infatti, non poteva aver letto una lettera del cui arrivo non aveva neppure udito
parlare.

         «Parla della guerra, di questa guerra,» continuò il principe con quel sorriso
sprezzante che per lui era diventato un'abitudine, ogni qual volta parlava della guerra in
corso.

         «Dev'essere molto interessante,» disse Dessalles. «Il principe è in grado di sapere...»

         «Certo, molto interessante!» intervenne la Bourienne.

         «Andate a prendermela,» disse il vecchio principe rivolgendosi a M.lle Bourienne.
«Sapete, è sul tavolo piccolo, sotto il presse-papiers.

         M.lle Bourienne, raggiante, era balzata in piedi.

         «Ah, no...» gridò lui all'improvviso accigliandosi. «Vacci tu, Michail Ivanyè.»

         Michail Ivanyè si alzò e andò nello studio. Ma era appena uscito che il vecchio
principe, dopo essersi guardato intorno con aria inquieta, gettò lontano il tovagliolo e si
avviò lui stesso.

         «Non sanno fare niente, imbrogliano tutto.»

         Mentre si allontanava, la principessina Mar'ja, Dessalles, M.lle Bourienne e perfino
Nikoluška si guardarono in silenzio. Il vecchio principe ritornò con passo affrettato,
seguito da Michail Ivanyè; posò accanto a sé la lettera e lo schema del progetto, e durante
il pranzo non permise a nessuno di prenderne visione.
                                                                                             824
www.writingshome.com
                               Lev Nicolaevic Tolstoj – Guerra e pace


       Poi, quando passarono in salotto, porse la lettera alla principessina Mar'ja; spiegò
davanti a sé la planimetria del nuovo padiglione per la servitù, sulla quale puntò lo
sguardo, poi ordinò alla principessina di leggere ad alta voce. Nel corso della lettura la
principessina Mar'ja lanciò al padre un'occhiata interrogativa. Ma questo era immerso
nell'esame del progetto.

       «Che cosa ne pensate, principe?» si permise di chiedergli Dessalles.

       «Io! Che cosa ne penso io?» disse il principe in preda a uno spiacevole soprassalto,
senza distogliere gli occhi dalla planimetria dell'edificio.

       «È assai probabile che il teatro delle operazioni si porti così vicino a noi che...»

       «Ah! Ah! Ah! Il teatro delle operazioni!» esclamò il principe. «Ho detto e continuo a
ripetere che il teatro delle operazioni è la Polonia e che il nemico non si spingerà mai al di
là del Niemen.»

       Dessalles guardò stupito il principe che parlava del Niemen quando il nemico
aveva ormai raggiunto le rive del Dnepr; ma la principessina Mar'ja, che non ricordava
l'ubicazione geografica del Niemen, pensava che suo padre avesse ragione.

       «Quando verrà il disgelo affonderanno nelle paludi polacche. Soltanto quei signori
sono incapaci di capire una cosa tanto semplice,» continuò il principe, che in modo palese
si rifaceva alla campagna del 1807, svoltasi (secondo lui) tanto di recente. «Bennigsen
avrebbe dovuto sbrigarsi a entrare in Prussia, allora le cose avrebbero assunto un'altra
piega...»

       «Ma, principe...» obiettò timidamente Dessalles, «nella lettera si parla di Vitebsk...»

       «Eh? Come dite? Ah, già, nella lettera...» disse il principe contrariato. «Sì, sì...» A un
tratto il suo volto assunse un'espressione cupa. Rimase in silenzio. «Sì, lui scrive che i
francesi sono stati sbaragliati presso un fiume... Quale fiume?»

       Dessalles chinò gli occhi. «Il principe non scrive nulla di simile,» disse in tono
sommesso.

       «Come? Non scrive nulla di simile? Me lo sono inventato io, allora?»

       Ci fu un lungo silenzio.




                                                                                              825
www.writingshome.com
                               Lev Nicolaevic Tolstoj – Guerra e pace


       «Già... già... Sentite, caro Michail Ivanyè,» disse a un tratto il principe risollevando
la testa e indicando la pianimetria della costruzione, «tu qui, come penseresti di
modificare?»

       Michail Ivanyè si avvicinò al foglio e il principe, dopo aver parlato con lui della
pianta della nuova costruzione, si ritirò lanciando un'occhiata furente a Dessalles e alla
principessina Mar'ja.

       La principessina Mar'ja lesse turbamento e stupore nello sguardo che Dessalles
rivolgeva a suo padre; notò il suo silenzio e rimase sbigottita nel constatare che il vecchio
principe aveva dimenticato la lettera del figlio sul tavolo del salotto; ma non solo temeva
di parlare e di chiedere a Dessalles il motivo del suo stupore e del suo silenzio: addirittura
non osava indugiare su un pensiero del genere.

       La sera Michail Ivanyè si presentò alla principessina Mar'ja per incarico del principe
a prelevare la lettera del principe Andrej, dimenticata in salotto. Lei gli consegnò la lettera.
Sebbene quella domanda le riuscisse ingrata, si permise di domandare a Michail Ivanyè
che cosa stesse facendo suo padre.

       «Ah, è sempre indaffarato,» esclamò Michail Ivanyè con un sorriso a metà deferente
e a metà ironico che fece impallidire la principessina. «Ora è in gran pensiero per quella
nuova costruzione. Ha letto un poco e adesso,» aggiunse Michail Ivanyè, abbassando la
voce «è seduto al suo bureau; credo che si stia occupando del proprio testamento.»

       Negli ultimi tempi una delle occupazioni preferite del principe era quella di
dedicarsi alle carte destinate a rimanere dopo la sua morte e che lui chiamava testamento.

       «E Alpatyè, poi, ha deciso di mandarlo, a Smolensk?» domandò la principessina
Mar'ja.

       «Come no? È un pezzo che è pronto, e aspetta!»



III



       Quando Michail Ivanyè tornò nello studio con la lettera, il principe sedeva davanti
al bureau con gli occhiali e una visiera sugli occhi e l'abat-jour sulla candela. Teneva delle
carte nella mano, assai discosta, e in atteggiamento alquanto solenne leggeva questi


                                                                                            826
www.writingshome.com
                                 Lev Nicolaevic Tolstoj – Guerra e pace


incartamenti (le sue rémarques, come lui le chiamava), che dovevano venir rimessi
all'imperatore dopo la sua morte.

       Quando Michail Ivanyè entrò, il principe aveva le lacrime agli occhi, ricordando il
tempo in cui aveva scritto le cose che in quel momento stava leggendo. Prese la lettera
dalle mani di Michail Ivanyè, e se la infilò in tasca, poi ripose le carte e chiamò Alpatyè che
già da un pezzo era in attesa.

       Su un foglietto di carta aveva già annotato ciò che gli occorreva a Smolensk;
nondimeno diede ulteriori disposizioni, passeggiando su e giù per la stanza davanti ad
Alpatyè che attendeva sulla soglia.

       «Per prima cosa carta da lettere, ascoltami bene: otto risme da venticinque fogli
uguali a questo campione, col taglio dorato... Ma attento: devono essere assolutamente
uguali al campione. Poi della ceralacca, secondo la nota di Michail Ivanyè.»

       Passeggiò ancora un poco per la stanza; poi diede un'occhiata agli appunti che
aveva preso come pro memoria.

       «Seconda cosa, dovrai consegnare personalmente al governatore una lettera, per
una registrazione.»

       Quindi occorrevano dei catenacci per le porte della nuova costruzione,
rigorosamente conformi al modello che aveva studiato il principe stesso. Infine bisognava
ordinare una cassetta chiusa da una ribalta, per riporvi il testamento.

       Le disposizioni ad Alpatyè si protrassero per più di due ore. Il principe continuava
a trattenerlo. Sedette, si immerse nei suoi pensieri, poi chiuse gli occhi e si assopì. Alpatyè
ebbe un movimento.

       «Bene, va' pure, adesso. Se ci fosse altro ti manderò a chiamare.»

       Alpatyè uscì. Il principe tornò ad avvicinarsi al bureau; vi sbirciò dentro, con la
mano sfiorò ancora una volta le sue carte, poi chiuse il bureau e sedette al tavolo per
scrivere la lettera al governatore.

       Era tardi quando si alzò in piedi, con la lettera già sigillata. Avrebbe voluto
dormire, ma sapeva che non si sarebbe addormentato e che a letto sarebbe stato assalito da
cupi pensieri. Chiamò Tichon e con lui si avviò attraverso le stanze per dirgli dove avrebbe
dovuto fargli il letto, per quella notte. Girava qua e là, misurando con gli occhi ogni angolo
più riposto.

                                                                                           827
www.writingshome.com
                                Lev Nicolaevic Tolstoj – Guerra e pace


       Dappertutto gli sembrava che non andasse bene; ma il solito divano nello studio era
il luogo peggiore, senza dubbio a causa dei pensieri angosciosi che lo assalivano quando vi
si coricava. Non c'era un posto che andasse bene, e tuttavia quello migliore era l'angoletto
nella stanza dei divani, dietro il pianoforte: lì ancora non gli era accaduto di dormire.

       Tichon trasportò il letto, aiutato dal cameriere, e si mise a prepararlo.

       «Non così, non così!» strillò il vecchio principe; e di sua mano lo spostò di una
spanna scostandolo dall'angolo, poi di nuovo tornò ad accostarlo.

       «Ah, finalmente ho provveduto a tutto, ora potrò riposare,» pensò il principe, e
chiese a Tichon di svestirlo.

       Contraendo il viso in smorfie di stizza a causa dello sforzo che bisognava fare per
sfilarsi i pantaloni e il caffettano, il principe si spogliò; poi si lasciò cadere pesantemente
sul letto e qui rimase soprapensiero, fissando con sprezzo le proprie gambe gialle e
rinsecchite. In realtà non pensava, ma indugiava ad affrontare lo sforzo che lo aspettava
per alzare quelle gambe e spostarsi sul letto. «Ah, che fatica!» pensava. «Ah, se queste
fatiche cessassero, una buona volta, e mi lasciaste in pace, voialtri!» Alla fine strinse le
labbra, fece per la ventimillesima volta quello sforzo e si coricò. Ma si era appena adagiato
nel letto, che subito il suo giaciglio prese a spostarsi ritmicamente sotto di lui, muovendosi
avanti e indietro come se sussultasse e fosse sollevato da un respiro pesante. Gli accadeva
quasi ogni notte. Subito riaprì gli occhi che aveva già chiusi.

       «Non ho un istante di pace, maledetti!» brontolò adirato contro qualcuno. «Sì, sì,
c'era qualcos'altro di molto importante, qualcosa di molto importante che mi ero tenuto in
serbo per stanotte in letto. I catenacci? No, a questo ho provveduto. No, era qualcos'altro...
qualcos'altro in salotto. La principessina Mar'ja diceva non so quali sciocchezze...
Dessalles, quell'imbecille, diceva anche lui qualcosa, Qualcosa che ho messo in tasca, non
riesco a ricordare!»

       «Tiška! Di che cosa si è parlato a pranzo?»

       «Del principe, di Michail...»

       «Taci, taci...» Il principe batté la mano sul tavolo. «Ma sì, ora lo so, la lettera del
principe Andrej. La principessina Mar'ja me l'ha letta. Dessalles ha detto qualcosa a
proposito di Vitebsk. Adesso bisogna che la legga.»

       Ordinò di prendere la lettera dalla sua tasca e di accostare al letto il tavolino con la
limonata e le candele a torcetto; poi, inforcati gli occhiali, prese a leggere. E solo ora, come
                                                                                            828
www.writingshome.com
                               Lev Nicolaevic Tolstoj – Guerra e pace


in un lampo, nel silenzio della notte, alla tenue luce che filtrava sotto il paralume verde,
comprese il significato di quella lettera.

       «I francesi sono a Vitebsk, in quattro giornate di marcia possono raggiungere
Smolensk... forse vi sono già arrivati.»

       «Tiška!» Tichon era balzato su. «No, non importa, non fa niente!» gridò il principe.

       Nascose la lettera sotto il candeliere e chiuse gli occhi. E gli apparvero il Danubio, il
balenare luminoso del mezzogiorno, i canneti, l'accampamento russo: ed ecco lui che
entrata: lui, giovane generale, senza una ruga in volto, allegro, brioso, colorito, nella tenda
decorata di Potëmkin; e il bruciante sentimento d'invidia che allora aveva provato nei
confronti del favorito dell'imperatrice, ora tornò ad assalirlo con la stessa virulenza? E gli
appare una donna non alta, piuttosto massiccia, il viso pingue e giallognolo: l'imperatrice-
madre. Rivide i suoi sorrisi, riudì le parole con le quali lo aveva accolto la prima volta in
benevola udienza. Rivide il volto di lei sul catafalco e quello scontro con Zubov, l'altro
favorito, che era allora presso la bara, per il diritto di precedenza nell'accostarsi alla salma
e baciarle la mano.

       «Ah, presto, presto tornare a quei tempi, e che tutto il presente finisca subito,
subito! E che una buona volta costoro mi lascino in pace!»



IV



       Lysye Gory, la tenuta del principe Nikolaj Andreiè Bolkonskij, si trovava a sessanta
verste dietro Smolensk, e a tre verste dalla strada di Mosca.

       La sera stessa in cui il principe impartiva disposizioni ad Alpatyè, Dessalles, chiesto
un colloquio alla principessina Mar'ja, le aveva detto che, posto che il principe non era in
perfette condizioni di salute e non prendeva alcuna misura precauzionale per la propria
incolumità, mentre dalla lettera del principe Andrej si desumeva che la permanenza a
Lysye Gory non andava esente da pericolo, egli con tutto il rispetto le suggeriva di inviare
per mezzo di Alpatyè una lettera al governatore di Smolensk, pregandolo di informarla
sulla situazione concreta e sull'entità del pericolo che gravava su Lysye Gory. Dessalles
aveva scritto di suo pugno, a nome della principessina Mar'ja una lettera al governatore
che lei poi firmò; dopo di che la missiva venne affidata ad Alpatyè con l'ordine di
consegnarla al governatore e, in caso di pericolo, di far ritorno al più presto.
                                                                                            829
www.writingshome.com
                                Lev Nicolaevic Tolstoj – Guerra e pace


       Avuti tutti gli ordini, Alpatyè, accompagnato dalla gente di casa, con un bianco
cappello di pelo (dono del principe), e con la mazza esattamente come il principe, uscì di
casa per salire sulla piccola kibitka dal mantice di cuoio, al quale erano stati attaccati tre
pasciuti cavalli roani.

       La sonagliera era stata legata e i sonagli riempiti di carta appallottolata: il principe
non permetteva che nessuno, a Lysye Gory, circolasse con il campanello. Ma ad Alpatyè,
quando era lontano, piaceva viaggiare coi bubboli e la sonagliera. La «corte» di Alpatyè,
ossia l'agrimensore, l'impiegato dell'ufficio d'amministrazione, la cuoca di grosso e la
cuoca di fino, due vecchie, un ragazzo che faceva da staffiere, il cocchiere e altri servitori,
lo accompagnarono fino alla carrozza.

       La figlia gli accomodava dietro la schiena e sul sedile i cuscini di piuma foderati di
indiana. Una delle vecchie, sorella della moglie, gli passò di soppiatto un fagottino; poi
uno dei cocchieri lo aiutò a montare prendendolo sotto il braccio.

       «Via, via, con tutte queste premure, donnette! Eh, queste donne!» brontolò con
spedito scilinguagnolo Alpatyè imitando il vecchio principe; poi sedette dentro a piccola
kibitka. Dopo aver dato le ultime disposizioni all'agrimensore per i lavori in corso (e in
questo non si curò di imitare il principe) Alpatyè si tolse il copricapo di pelo dalla testa
calva e si fece tre volte il segno della croce.

       «Per amor di Dio se ci fosse qualcosa che non va torna indietro. Jakov Alpatyè.
Abbiate pietà di noi!» gli gridò la moglie alludendo alle voci che correvano sulla guerra e
sul nemico.

       «Donne, donne! Tutte premure da donnette, queste!» pensava Alpatyè e partì,
girando lo sguardo intorno, sui campi a tratti gialli di segale, altrove ancor verdi di avena,
in altri punti neri di terra smossa ove era appena iniziata la seconda aratura. Alpatyè
procedeva compiacendosi dell'eccezionale raccolto di cereali di quell'anno: contemplava le
strisce dei campi di segale, ove qua e là si cominciava a mietere; e da amministratore qual
era faceva le sue considerazioni sulla semina e sul raccolto, e ricapitolava gli ordini
ricevuti dal principe, nel timore che qualcuno gli fosse uscito di mente.

       Dopo due soste per governare i cavalli lungo la strada, la sera del 4 agosto Alpatyè
giunse in città.

       Lungo la strada aveva incontrato e oltrepassato carriaggi e truppe. Poi, mentre si
stava avvicinando a Smolensk sentì echeggiare fucilate lontane; ma quei rumori non lo
stupirono. Lo sorprese assai di più, appressandosi a Smolensk, il vedere un magnifico

                                                                                           830
www.writingshome.com
                              Lev Nicolaevic Tolstoj – Guerra e pace


campo d'avena che certi soldati stavano falciando, evidentemente per trarne foraggio; e
qua e là vi si erano accampati; questa circostanza produsse viva impressione su Alpatyè,
ma presto se ne scordò e tornò a pensare alle proprie incombenze.

      Da più di trent'anni, ormai, tutti gli interessi della vita di Alpatyè erano circoscritti
alla volontà del principe, ed egli non era mai uscito da questa sfera. Tutto ciò che non
aveva attinenza con l'adempimento agli ordini del principe non soltanto non lo
interessava, ma per lui non esisteva nemmeno.

      Giunto a Smolensk la sera del 4 agosto, Alpatyè si fermò al di là del Dnepr, nel
sobborgo di Gaèensk, alla locanda di Ferapontov presso il quale da trent'anni era uso far
sosta. Dodici anni prima, con l'aiuto di Alpatyè, Ferapontov aveva comprato un bosco dal
principe, si era dato al commercio e ora era proprietario di una casa, di una locanda e di
una bottega di farine del capoluogo. Ferapontov era un contadino sui quarant'anni, nero,
pingue, sanguigno con le labbra grosse, con un naso carnoso simile a un bernoccolo, un
paio di analoghi bernoccoli sopra le nere sopracciglia, e un ventre gonfio e ridondante.

      Ferapontov, in panciotto e camicia indiana, se ne stava sulla soglia della bottega,
che si apriva sulla strada. Vedendo Alpatyè, gli andò incontro.

      «Salute, Jakov Alpatyè,» disse. «La gente scappa dalla città e tu ci vieni.»

      «Ma che ragione hanno di scappare?» chiese Alpatyè.

      «È quello che dico anch'io: la gente è stupida. Hanno una tal paura di questi
francesi!»

      «Tutte chiacchiere, roba da donnette!» esclamò Alpatyè.

      «Pare proprio anche a me, Jakov Alpatyè. Io dico una cosa; se c'è un proclama che
ingiunge di non lasciarli entrare, è segno che andrà così! E intanto i contadini vogliono tre
rubli per una carretta. Dove hanno la coscienza, dico io?»

      Jakov Alpatyè l'ascoltava distratto. Chiese che gli preparasse il samovar e del fieno
per i cavalli; poi, quand'ebbe bevuto il suo tè, andò a dormire.

      Per tutta la notte davanti alla locanda transitarono truppe. L'indomani Alpatyè
indossò la giacca che portava soltanto in città e cominciò a sbrigare le sue commissioni.
Era una mattina di sole: alle otto faceva già caldo. Una giornata ideale per mietere il grano,
pensava Alpatyè. Di là dalla città fin dall'alba avevano preso ad echeggiare quei colpi.



                                                                                           831
www.writingshome.com
                               Lev Nicolaevic Tolstoj – Guerra e pace


       Dalle otto in avanti, al crepitare della fucileria s'aggiunse il rombo delle cannonate.
Le strade erano piene di gente che correva chissà dove, e molti soldati; ma le vetture di
piazza circolavano come sempre, i negozianti se ne stavano sulla porta delle botteghe,
nelle chiese si celebravano le funzioni religiose. Alpatyè fece le compere, si recò al
tribunale, alla posta, dal governatore. E ovunque, al tribunale, nei negozi, alla posta, tutti
parlavano della guerra, del nemico che già muoveva all'attacco della città. Tutti si
domandavano a vicenda che cosa convenisse fare, e tutti cercavano di tranquillizzarsi a
vicenda.

       Davanti alla residenza del governatore Alpatyè trovò grande folla, alcuni cosacchi e
una carrozza di lusso che apparteneva al governatore. Sull'ingresso s'imbatté in due
signori nobili, proprietari terrieri, uno dei quali gli era noto. Quest'ultimo, ex capo della
polizia rurale, stava parlando con molta foga.

       «C'è poco da scherzare,» diceva. «Fortunato chi è solo. Una testa anche se povera, è
sempre una sola; ma quando in famiglia si è in tredici, e per giunta tutti i beni... Ci hanno
ridotti al punto di finir tutti quanti in malora. Ma che razza di governo è mai questo?
Bisognerebbe mandarli alla forca quei briganti...»

       «Ma via, basta...» diceva l'altro.

       «E che m'importa? Mi sentano pure! Dopo tutto non siamo cani,» continuò l'ex capo
della polizia rurale. Si volse attorno e vide Alpatyè.

       «Ah, Jakov Alpatyè, come mai siete qui?»

       «Devo recarmi dal governatore per ordine di Sua Eccellenza!» rispose Alpatyè
alzando fieramente il capo e portandosi una mano al petto, come faceva sempre quando
nominava il principe. «Sua Eccellenza s'è degnato incaricarmi di prendere informazioni
sulla situazione,» continuò.

       «La situazione?» prese a gridare il proprietario. «Ci hanno ridotti al punto che non
abbiamo nemmeno una carretta. Niente... Ecco, senti?» e indicò la direzione donde
provenivano gli spari.

       «Ci hanno ridotti al punto che finiremo tutti quanti in malora, quei briganti!» ripeté
ancora una volta, e scese la scalinata dell'ingresso.

       Alpatyè scosse il capo e salì i gradini. Nell'anticamera c'erano mercanti, donne,
impiegati, che ogni tanto si scambiavano in silenzio un rapida occhiata. La porta dello
studio si aprì: tutti si alzarono dai loro posti e si spinsero avanti. Dalla porta uscì di corsa
                                                                                            832
www.writingshome.com
                                Lev Nicolaevic Tolstoj – Guerra e pace


un funzionario, confabulò brevemente con un mercante, chiamò un grasso funzionario e
gli chiese di seguirlo, poi scomparve di nuovo dietro la porta, con l'evidente proposito di
sottrarsi a tutti gli sguardi e alle innumerevoli domande che gli venivano rivolte. Alpatyè
si portò avanti, e non appena il funzionario riapparve, infilò la mano sotto la giacca
sbottonata porgendogli senza esitare le due lettere.

       «Al signor barone Asch da parte del generale en chef principe Bolkonskij,» profferì
in tono così solenne e significativo, che il funzionario fu costretto a prestargli attenzione e
a prendere le lettere.

       Pochi minuti dopo il governatore ricevette Alpatyè e frettolosamente gli disse:

       «Riferisci al principe e alla principessa che io non so nulla. Ho agito in base a ordini
superiori, ecco qua...» E porse una carta ad Alpatyè. «Però, dal momento che il principe
non sta bene, il mio consiglio è che partano per Mosca. Anch'io sto per andarmene.
Riferisci che...»

       Ma il governatore non concluse la frase: dalla porta irruppe, coperto di polvere e
madido di sudore, un'ufficiale che prese a dire qualcosa in francese. Sulla faccia del
governatore si dipinse un'espressione sgomenta.

       «Va!» disse facendo un cenno col capo ad Alpatyè e si mise a interrogare l'ufficiale.

       Sguardi avidi, spaventati, impotenti si posarono su Alpatyè quando questi uscì
dallo studio del governatore. A differenza di prima, ora istintivamente porgeva l'orecchio
al crepitare degli spari, sempre più vicino e intenso. Alpatyè si affrettò a tornare alla
locanda.

       La carta che il governatore aveva consegnato ad Alpatyè diceva quanto segue:

       «Vi assicuro che sulla città di Smolensk non incombe per ora il minimo pericolo e
non vi è probabilità alcuna che possa essere minacciata in seguito. Io da una parte e il
principe Bagration dall'altra procediamo per operare il congiungimento davanti a
Smolensk, che verrà attuato il giorno 22; e allora le due armate, con le loro forze riunite,
potranno erigersi a difesa dei compatrioti della provincia a voi affidata fino a quando i
loro sforzi non avranno allontanato da loro i nemici della patria, o fino a quando le loro
eroiche schiere non saranno annientate fino all'ultimo combattente. Come potete
constatare, è nei vostri diritti tranquillizzare la popolazione di Smolensk, giacché infatti
chi è difeso da due armate così valorose può fare assegnamento sulla loro vittoria.»
(Istruzioni di Barclay de Tolly al barone Asch, governatore civile di Smolensk nel 1812.)

                                                                                            833
www.writingshome.com
                               Lev Nicolaevic Tolstoj – Guerra e pace


       Il popolo, inquieto, vagava per le strade.

       Carri stracarichi di suppellettili domestiche, di sedie e di credenze uscivano senza
posa dagli androni delle case e prendevano a percorrere le strade. Davanti alla casa
adiacente a quella di Ferapontov erano fermi carri e carrette, e le donne si accomiatavano,
fra singhiozzi e lamenti. Un cane da guardia si aggirava abbaiando tra le gambe dei
cavalli.

       Con passo più affrettato di quello al quale era abituato, Alpatyè entrò nel cortile e si
diresse senza indugio alla rimessa; dov'erano riparati i propri cavalli e la vettura. Il
cocchiere dormiva; lui lo svegliò e gli diede ordine di attaccare i cavalli, poi entrò nel
vestibolo. Dalla camera dei padroni giungevano i singhiozzi strazianti di una donna, un
pianto di bambini e il gridare rauco e iroso di Ferapontov. Quando Alpatyè entrò
nell'andito, la cuoca si agitava qua e là, come una gallina spaventata.

       «L'ha ammazzata, l'ha picchiata a morte!... L'ha picchiata, l'ha trascinata attorno, la
mia padrona! Vedete com'è ridotta!»

       «Perché?» domandò Alpatyè.

       «Voleva partire. Sapete, le donne... Si capisce. Portami via, diceva, non farmi morire
qui insieme coi miei bambini! La gente, dice, se n'è andata tutta; perché noi dobbiamo
restare? dice. E così lui l'ha picchiata. Come l'ha battuta! L'ha trascinata di qua e di là!»

       Alpatyè annuì come in un gesto di approvazione; poi non volendo saperne di più, si
avviò verso la porta opposta a quella della camera dei padroni, dove aveva depositato le
sue compere.

       «Sei un mostro, un assassino!» urlò in quel momento la donna pallida ed emaciata
con un bambino in braccio e con il fazzoletto a mezzo strappato dai capelli, uscendo a
precipizio dalla porta e precipitandosi giù per la scaletta in cortile. Ferapontov uscì dietro
di lei, ma nel vedere Alpatyè si accomodò il panciotto, si ravviò i capelli, ebbe uno
sbadiglio ed entrò con Alpatyè nella propria camera.

       «Come, vuoi già partire?» gli domandò.

       Senza rispondere a quella domanda, e senza una sola occhiata per il padrone della
locanda, Alpatyè chiese quanto gli dovesse per il pernottamento e intanto andava facendo
ordine tra i suoi acquisti.




                                                                                                834
www.writingshome.com
                                  Lev Nicolaevic Tolstoj – Guerra e pace


         «Adesso faremo il conto! Allora, dimmi, sei stato dal governatore?» domandò
Ferapontov. «Che decisione hanno preso?»

         Alpatyè rispose che non c'era niente di preciso, in quel che gli aveva detto il
governatore.

         «Dunque, possiamo provvedere allo sgombero a spese nostre?» disse Ferapontov.
«Di qui a Dorogobuž ci vogliono sette rubli per ogni carro! Quando ti dico che non hanno
coscienza!» esclamò. «Selivanov, quello sì che ha fatto un bel colpo: ha venduto la farina
all'esercito a nove rubli il sacco. Di' un po' la prendi una tazza di tè?» aggiunse.

         Mentre provvedeva ad attaccare i cavalli, Alpatyè e Ferapontov bevvero il tè e
chiacchierarono del prezzo del grano, del raccolto e del tempo favorevole alla mietitura.

         «Pare che si siano un po' calmati,» osservò Feranpotov, dopo aver bevuto tre tazze
di tè e si alzò in piedi. «Si vede che i nostri hanno avuto la meglio. E poi lo hanno scritto
che non li avrebbero lasciati passare. Vuol dire che la forza c'è... Oggi si diceva che Matvej
Ivanyè Platov li ha cacciati a ridosso del fiume Marina; ne ha affogati diciottomila in un
giorno!»

         Alpatyè radunò tutte le sue compere, le diede al cocchiere e pagò l'albergatore.
Sotto l'andito del portone echeggiò il rumore delle ruote, degli zoccoli e dei sonagli della
kibitka che usciva dal cortile.

         Mezzogiorno era già trascorso da un pezzo. Un lato della strada era in ombra, l'altro
era illuminato dalla vivida luce del sole. Alpatyè guardò fuori della finestra e si avviò
verso la porta. A un tratto si udì un rumore insolito simile a un sibilo acuto seguito da un
tonfo. Subito dopo rimbombò a lungo un fragore confuso di cannonate, che fece tremare i
vetri.

         Alpatyè uscì sulla strada; due uomini correvano lungo la strada, in direzione del
ponte. Da vari punti udivano sibili, tonfi di palle di cannone e scoppi di granate che
piovevano sulla città. Ma questi rumori quasi non avvertivano e non calamitavano
l'attenzione degli abitanti, in confronto al fragore del cannoneggiamento che giungeva da
fuori città. Era il cannoneggiamento che Napoleone aveva ordinato di aprire sulla città a
partire dalle cinque del pomeriggio, mettendo in azione centotrenta cannoni. E sulle prime
la popolazione non ne capì il significato.

         Dapprima il fragore delle granate e il tonfo delle palle da cannone suscitarono
soltanto curiosità. La moglie di Ferapontov, che fino a quel momento non aveva cessato di

                                                                                          835
www.writingshome.com
                                Lev Nicolaevic Tolstoj – Guerra e pace


piangere e lamentarsi sotto la tettoia, era ammutolita di colpo, e col bambino in braccio
s'era affacciata al portone guardando in silenzio la gente e tendendo l'orecchio ai rumori.

       S'affacciarono dal portone anche la cuoca e un commesso di bottega. E, tutti, con
allegra curiosità, cercavano di avvistare i proiettili che volavano sopra le loro teste. Da un
angolo sbucò un gruppo di persone che chiacchieravano animatamente.

       «Che forza!» diceva uno. «Tetto, soffitto, ha mandato tutto quanto in briciole!»

       «Ha scavato in terra come un porco,» diceva un altro. «In gamba, eh? Mi ha messo
l'allegria in corpo!» aggiunse, ridendo. «Meno male che ho fatto quel salto se no finivo
spiaccicato.»

       La gente si rivolse a costoro, chiedendo spiegazioni. Questi soffermandosi, presero
a raccontare come una palla di cannone aveva colpito una casa proprio mentre loro
passavano. Intanto altri proiettili - le palle con un fischio subitaneo e sinistro, le granate
con un sibilo smorzato e sommesso - non cessavano di volare sulla testa della gente; ma
nessun proiettile cadeva nelle immediate vicinanze; tutti passavano oltre. Alpatyè salì
sulla kibitka. Il padrone era in piedi sulla soglia.

       «Che cosa stai a guardare!» gridò quest'ultimo alla cuoca che in gonna rossa e con le
maniche rimboccate muovendo avanti e indietro i gomiti nudi si avvicinava alla cantonata
per ascoltare che stavano raccontando.

       «Cose da pazzi!» diceva lei; ma nell'udire la voce del padrone se ne tornò indietro
abbassandosi la gonna.

       Di nuovo, ma questa volta molto vicino, qualcosa fischiò come un uccello che
volasse puntando verso il basso; in mezzo alla via balenò un chiarore, poi risuonò un
colpo secco e la strada fu invasa dal fumo.

       «Canaglia, che cosa fai?» gridò il padrone correndo verso la cuoca.

       In quello stesso istante da varie parti si udirono voci lamentose di donne: un
bambino spaventato scoppiò in lacrime e la gente si affollò in silenzio intorno alla cuoca, il
viso pallido e contratto.

       «Oh, povere colombelle mie! Colombelle mie, non lasciatemi morire! Ah, colombelle
mie!...»

       Cinque minuti più tardi nella strada non c'era anima viva. La cuoca che aveva una
coscia dilaniata da un frammento di granata, venne trasportata in cucina. Alpatyè, il suo
                                                                                          836
www.writingshome.com
                               Lev Nicolaevic Tolstoj – Guerra e pace


cocchiere, la moglie di Ferapontov con il bambino e il portiere della locanda erano chiusi
in cantina e tendevano l'orecchio. Il boato dei cannoni, il sibilo dei proiettili e il cupo
lamento della cuoca che sovrastava ogni altro clamore non si chetavano nemmeno un
istante. La padrona ora cullava e tentava di tranquillizzare il bambino che teneva in collo,
ora con un bisbiglio lamentoso chiedeva a tutti quelli che scendevano in cantina dove fosse
suo marito, che era rimasto per la strada. Scese in cantina anche il commesso e le disse che
il padrone era andato con tanta altra gente alla cattedrale, dove avevano esposto l'icona
miraracolosa della Madonna di Smolensk.

       Nel tardo pomeriggio le cannonate diminuirono d'intensità. Alpatyè uscì dalla
cantina e indugiò sulla porta. Il cielo del crepuscolo, prima sereno, ora appariva velato di
fumo, e attraverso quella coltre fumosa splendeva, stranamente, sospesa alta nello spazio,
un'esile falce di luna. Dopo il tremendo frastuono dei cannoni che adesso era cessato,
sopra la città sembrava incombere il silenzio, interrotto a tratti da un suono che pareva
diffuso in tutta la città: un suono di passi, un echeggiare di grida lontane, un crepitare
d'incendio. I gemiti della cuoca erano cessati. Da due luoghi diversi si levavano al cielo in
nere volute le colonne di fumo prodotte dagli incendi. Per la strada soldati transitavano in
corsa, disordinatamente, come formiche di un formicaio devastato, con uniformi diverse e
in diverse direzioni. Sotto gli occhi di Alpatyè alcuni irruppero in cerca di riparo nel cortile
di Ferapontov. Alpatyè uscì sul portone. C'era un reggimento che bloccava la strada,
accalcandosi e affrettandosi per rifluire indietro.

       «La città viene evacuata! Andate via, presto!» gli gridò un ufficiale che aveva notato
la sua presenza; e subito dopo si volse strillando ai soldati: «Ve la do io, a infilarvi nei
cortili!»

       Alpatyè ritornò all'interno; chiamò il cocchiere e gli ordinò di uscire con la kibitka.
Dietro di loro uscirono anche i familiari di Ferapontov. Nel vedere quel balenare delle
fiamme degli incendi, che adesso, nella luce dell'incipiente crepuscolo, si scorgevano
nitidamente, le donne, che fino a quel momento erano rimaste silenziose, scoppiarono a
piangere e si misero a vociare, l'occhio fisso sugli incendi. Come a far loro eco, analoghi
lamenti risuonarono in altri punti della strada. Alpatyè e il cocchiere sotto la tettoia con
mani tremanti assestavano le redini imbrogliate e le tirelle dei cavalli.

       Quando Alpatyè uscì dal portone con la kibitka scorse nella bottega aperta di
Ferapontov una decina di soldati che in un gran baccano di voci riempivano i sacchi e gli
zaini di farina di frumento e di semi di girasole. In quel momento, tornando dalla strada,
entrò nella bottega Ferapontov. Vedendo i soldati, fu sul punto di gridare qualcosa; ma a

                                                                                            837
www.writingshome.com
                                Lev Nicolaevic Tolstoj – Guerra e pace


un tratto si bloccò di colpo, e afferrandosi i capelli con le mani scoppiò in un riso convulso,
in una risata rotta dal singulti.

       «Portate via tutto, ragazzi! Non lasciate niente a quei maledetti» si mise a urlare; e
di sua mano afferrava i sacchi e li scaraventava nella strada.

       Alcuni soldati, spauriti, fuggirono; altri continuarono a fare il loro bottino. Quando
vide Alpatyè, Ferapontov si rivolse a lui.

       «È finita! Rasseja» gridò. «Alpatyè è finita, ti dico! Do fuoco a tutto, io. È finita...» E
Ferapontov corse in cortile.

       La strada era ingombra di soldati, che transitavano senza posa, tanto che Alpatyè
non poté passare e fu costretto ad attendere. Anche la moglie di Ferapontov con i bambini
era seduta in una carretta da contadini, in attesa che fosse possibile transitare.

       Era ormai buio. Il cielo era stellato; e ogni tanto vi splendeva, velata dal fumo,
quella tenue falce di luna. Lungo la discesa verso il Dnepr la kibitka di Alpatyè e della
moglie di Ferapontov, che procedevano lente fra le file dei soldati, dovettero fermarsi. Non
lontano dal crocevia presso il quale si erano arrestati i due veicoli, andavano a fuoco in
fondo a un vicolo una casa e alcune botteghe. L'incendio stava scemando. Le fiamme
guizzavano più basse perdendosi nel fumo nerastro; poi, di colpo, divampavano vivide, e
con strana evidenza illuminavano le facce della gente che si affollava all'incrocio. Contro il
bagliore dell'incendio spiccavano ogni tanto nere sagome di persone, si udivano voci e
richiami e grida. Alpatyè, che era sceso dal calesse, rendendosi conto che per il momento
non avrebbe potuto proseguire si portò nel vicolo per osservare l'incendio. Soldati
andavano e venivano senza un attimo di tregua davanti al fuoco; e vide, Alpatyè, che due
di loro aiutati da un uomo con un pastrano d'ispida lana, trascinavano fuori dall'incendio,
attraverso la strada, fino al cortile della casa attigua, alcune assi accese. Altri portavano
bracciate di fieno.

       Alpatyè si avvicinò a un folto gruppo di persone che osservavano un grande fienile
divorato dalle fiamme. I muri erano avvolti dal fuoco; la parete posteriore era crollata, il
tetto di tavole era sfondato, le travi ardevano. La folla, lo si capiva, attendeva di vedere
sprofondare il tetto. E anche Alpatyè si mise in attesa con gli altri.

       «Alpatyè!» A un tratto il vecchio si sentì chiamare da una voce che gli era nota.

       «Batjuška, Eccellenza,» rispose, riconoscendo all'istante la voce del suo giovane
principe.

                                                                                              838
www.writingshome.com
                               Lev Nicolaevic Tolstoj – Guerra e pace


       Il principe Andrej avvolto in un mantello, in sella a un cavallo nero, era fermo
dietro la folla e aveva lo sguardo fisso su Alpatyè.

       «Come mai sei qui?» domandò.

       «Vostra... Vostra Eccellenza,» prese a dire Alpatyè, la voce rotta dai singhiozzi.
«Vostra... Vostra... ma siamo dunque perduti? Batjuška...»

       «Come mai sei qui?» chiese ancora il principe Andrej.

       In quel momento le fiamme divamparono più gagliarde e illuminarono agli occhi di
Alpatyè il volto pallido ed esausto del suo giovane padrone. Alpatyè rispose che era stato
mandato in città e che a stento e a fatica aveva potuto ripartire.

       «Allora, Eccellenza, siamo davvero perduti?» domandò una seconda volta.

       Senza rispondere, il principe Andrej estrasse un taccuino, e appoggiandosi a un
ginocchio si mise a scrivere col lapis su un foglio che ne aveva strappato. Scriveva a sua
sorella:

       «Smolensk verrà evacuata. Lysye Gory cadrà in mano nemica fra una settimana.
Partite senza indugio per Mosca. Rispondimi subito quando partirete mandando un
corriere espresso a Usvjaž.»

       Scritto e consegnato il foglio a Alpatyè, gli spiegò a voce come si dovesse
organizzare la partenza del principe, della principessina e del figlio col precettore; e dove e
come fargli avere una risposta immediata. Ma non aveva ancora finito di dare queste
disposizioni, che un ufficiale dello Stato Maggiore a cavallo gli si fece accosto
accompagnato dal seguito.

       «Siete un comandante di reggimento?» gridò l'ufficiale di Stato Maggiore con un
accento tedesco che al principe Andrej era ben noto. «In vostra presenza si incendiano le
case e voi non intervenite? Che significa un simile contegno? Voi ne risponderete!» gridò
Berg, che adesso era aiutante di Stato Maggiore del comandante l'ala sinistra delle truppe
di fanteria della prima armata, un posticino gradevole e molto in vista, come lui stesso
diceva.

       Il principe Andrej gli lanciò un'occhiata senza nemmeno rispondergli e continuò a
parlare ad Alpatyè:




                                                                                           839
www.writingshome.com
                                Lev Nicolaevic Tolstoj – Guerra e pace


       «Sicché, di' loro che fino al dieci aspetterò una risposta, ma se per il dieci non avrò
avuto notizia che sono tutti partiti, dovrò abbandonare tutto e venire io stesso a Lysye
Gory.»

       «Se ho parlato così, principe» riprese Berg, che aveva riconosciuto il principe
Andrej, «è perché sono ligio agli ordini ricevuti, che eseguo sempre col massimo
scrupolo... Vi prego di scusarmi» aggiunse, quasi volesse trovare una giustificazione.

       Ci fu un crepitio nel fuoco. Per un istante l'incendio parve calmarsi; di sotto al tetto
si levarono nere volute di fumo; poi si udì uno schianto fragoroso e qualcosa di enorme
crollò a terra.

       «Uh!» gridò la folla, facendo eco al crollo del soffitto del fienile donde usciva un
odore di biscotto a causa del grano bruciato. Le fiamme divamparono più forti,
illuminando i volti eccitati, allegri e spossati delle persone che assistevano a quella
devastazione.

       L'uomo dal pastrano di lana ruvida levò le braccia al cielo e gridò:

       «Così va bene! Tutto alla malora! Ragazzi, è così che si fa!...»

       «Eppure quello è il padrone» disse qualcuno.

       «Siamo d'accordo, allora,» disse il principe Andrej, rivolgendosi ad Alpatyè,
«riferisci ogni cosa così come ti ho detto.»

       E senza una sola parola di risposta per Berg, ammutolito al suo fianco, spronò il
cavallo e si allontanò giù per il vicolo.



V



       Da Smolensk le truppe continuarono a ritirarsi. Il nemico avanzava sulle loro orme.
Il 10 agosto il reggimento comandato dal principe Andrej transitava sulla strada maestra
davanti al viale che portava a Lysye Gory. Il caldo e la siccità duravano ormai da più di tre
settimane. Nubi a pecorella passavano ogni giorno nel cielo, e a tratti nascondevano il sole,
verso sera tornava il sereno e il sole tramontava in una caligine bruno-rossastra. Soltanto
una copiosa rugiada rinfrescava di notte la terra. Il grano non mietuto disseccava, gli
stagni si prosciugavano, il bestiame muggiva per la fame, non trovando nutrimento sui

                                                                                           840
www.writingshome.com
                               Lev Nicolaevic Tolstoj – Guerra e pace


prati riarsi dal solleone. Solo di notte, e nei boschi, c'era un po' di frescura, finché durava la
rugiada. Ma lungo la strada maestra, che era quella battuta dalle truppe, neppure di notte
c'era un po' di frescura. La rugiada era invisibile nell'arido polverone della strada, smossa
per più di un braccio di profondità. Non appena albeggiava, il movimento ricominciava. I
carriaggi, l'artiglieria affondavano silenziosamente fino al mozzi e la fanteria fino al
malleolo in quella polvere molle e soffocante che la notte non era bastata a raffreddare e
conservava il calore del giorno innanzi. Una parte di questa polvere sabbiosa si impastava
alle ruote e ai piedi, l'altra si sollevava e stagnava come una nube sopra le truppe,
appiccicandosi agli occhi, ai capelli, alle orecchie, alle narici e soprattutto ai polmoni degli
uomini e degli animali che procedevano lungo quella strada. Quanto più si alzava il sole,
tanto più si sollevava la nube di polvere, e attraverso quella polvere calda e impalpabile
era possibile fissare il sole ad occhi spalancati, anche se non era celato dalle nuvole. Il sole
appariva simile a un grande globo scarlatto. Non c'era un alito di vento e gli uomini
soffocavano in quell'atmosfera immobile. Marciavano col naso e la bocca coperti dai
fazzoletti. Quando arrivavano nei villaggi, tutti si precipitavano ai pozzi. Si battevano per
un goccio d'acqua e la bevevano fino alla melma.

       Il principe Andrej aveva il comando di un reggimento, e l'organizzazione del
reggimento, il benessere dei suoi uomini, la necessità di ricevere e di impartire ordini
assorbivano tutta la sua attività. L'incendio di Smolensk e l'abbandono della città avevano
segnato una svolta, nella vita del principe Andrej. Un nuovo sentimento, il rancore contro
il nemico, gli faceva dimenticare il proprio dolore. Era interamente dedito alle cure del
reggimento, pieno di premure per i suoi uomini e i suoi ufficiali, e li trattava con affabilità.
Nel reggimento lo chiamavano il nostro principe: erano fieri di lui e gli volevano bene. Ma
egli si mostrava buono e mite solo con i suoi uomini come Timochin e gli altri, persone
estranee che nulla sapevano del suo passato. Infatti, non appena si imbatteva in qualcuno
dei suoi colleghi d'un tempo, gli uomini dello Stato Maggiore, subito tornava a drizzar gli
aculei: si mostrava irascibile, sarcastico, sprezzante. Tutto ciò che lo riportava al passato
suscitava la sua insofferenza: pertanto, nei riguardi del mondo ch'era stato il suo, si
sforzava soltanto di non essere ingiusto e di adempiere correttamente al proprio dovere.

       In realtà, tutto si presentava al principe Andrej in una luce sinistra, specie dopo
l'evacuazione di Smolensk del 6 agosto (secondo il suo concetto, Smolensk poteva e
doveva essere difesa) e dopo che suo padre malato aveva dovuto fuggire abbandonando al
saccheggio la tanto amata residenza di Lysye Gory, da lui stesso costruita e abitata. Ma
nonostante questo, grazie al reggimento di cui il principe Andrej aveva il comando, egli
aveva modo di volgere altrove i suoi pensieri, a qualcosa di affatto autonomo dai problemi
d'ordine generale, e cioè - appunto - il reggimento. Il 10 agosto la colonna di cui faceva
                                                                                              841
www.writingshome.com
                                Lev Nicolaevic Tolstoj – Guerra e pace


parte il suo reggimento giunse all'altezza di Lysye Gory. Due giorni prima il principe
Andrej aveva ricevuto la notizia che suo padre, il figlio, la sorella erano partiti per Mosca.
Sebbene non avesse nulla da fare a Lysye Gory, per l'inclinazione tutta propria a
esacerbare, decise che doveva vedere la casa paterna, almeno per un breve momento.

         Ordinò che gli sellassero il cavallo, e dal luogo di tappa si diresse verso la tenuta
paterna, dov'era nato e dove aveva trascorso la sua infanzia. Passando davanti allo stagno
dove solitamente decine di donne, chiacchierando, battevano e risciacquavano la
biancheria, il principe Andrej notò che lo stagno era deserto e che una piccola asse da
lavare, galleggiava sull'acqua e vi navigava, semisommersa. Egli si avvicinò alla casetta
del guardiano. All'ingresso di pietra non c'era nessuno e il portone era spalancato. I
viottoli del giardino erano già invasi dalle male erbe, e vitelli e cavalli giravano in libertà
per il parco all'inglese. Il principe Andrej si avvicinò alla serra: i vetri erano spezzati, le
piante in vaso in parte rovesciate, in parte disseccate. Chiamò a gran voce Taras, il
giardiniere. Nessuno rispose. Girando intorno alla serra, dalla parte della mostra, vide che
la palizzata di tavole lavorate era tutta spezzata e le susine strappate dai rami. Un vecchio
contadino (che il principe Andrej aveva sempre visto presso il portone fin da quando era
bambino) se ne stava lì seduto e intrecciava un paio di lapty su una panchina verniciata di
verde.

         Sordo com'era, non udì avvicinarsi il principe Andrej. Stava seduto sulla panchina
su cui piaceva sedere anche al vecchio principe, e poco discosto di lì aveva appeso le
strisce di corteccia di tiglio ai rami di una magnolia disseccata.

         Il principe Andrej si avvicinò alla casa. Alcuni tigli del vecchio giardino erano stati
abbattuti a colpi di accetta, una cavalla pezzata si aggirava col suo puledro proprio
davanti alla casa, in mezzo ai rosai. La casa aveva tutte le imposte sbarrate: solo una
finestra al pianterreno era aperta. Un ragazzetto, figlio di servitori, alla vista del principe
Andrej scappò dentro.

         Dopo aver allontanato la famiglia, Alpatyè era rimasto solo a Lysye Gory. In quel
momento era seduto in casa e leggeva le Vite dei santi. Saputo dell'arrivo del principe
Andrej, uscì con gli occhiali sul naso, abbottonando la giubba. Si fece incontro al principe
con passo affrettato; poi, senza dire una sola parola, scoppiò a piangere baciandolo su un
ginocchio.

         Ma tosto si drizzò, con un motto di stizza per la propria debolezza, e prese a riferire
la situazione al principe Andrej. Tutte le suppellettili preziose, tutti gli oggetti di valore
erano stati portati a Boguèarovo. Anche duecento quintali di grano erano stati trasportati

                                                                                            842
www.writingshome.com
                               Lev Nicolaevic Tolstoj – Guerra e pace


via; il fieno e il grano maggengo - un raccolto, a detta di Alpatyè, veramente eccezionale,
quell'anno - erano stati requisiti e falciati ancora verdi dalle truppe. I contadini erano
ridotti alla fame, molti se n'erano andati anch'essi a Boguèarovo, solo qualcuno era
rimasto.

       Senza ascoltarlo fino in fondo, il principe Andrej chiese quando fossero partiti suo
padre e sua sorella; e intendeva quando fossero partiti per Mosca. Alpatyè, credendo che
la sua domanda si riferisse alla partenza per Boguèarovo, rispose che erano partiti il
giorno sette, e tornò a diffondersi sui problemi dell'amministrazione, chiedendo istruzioni.

       «Mi ordinate di consegnare l'avena alle truppe dietro ricevuta? Ce ne rimangono
ancora circa milleduecento quintali,» disse Alpatyè.

       «Che cosa posso rispondergli?» pensava il principe Andrej, guardando la testa calva
del vecchio che riluceva al sole; e dal suo volto capiva che anch'egli si rendeva conto
dell'intempestività di simili domande; ma si poneva quegli interrogativi al solo scopo di
soffocare il proprio dolore.

       «Sì, lascia pure che la prendano,» rispose Andrej.

       «Forse avrete notato i danni in giardino,» disse Alpatyè, «ma era impossibile
evitarli: sono passati tre reggimenti e ci hanno pernottato, specialmente i dragoni... Ho
preso nota del grado e del nome del comandante per avanzare richiesta d'indennizzo.»

       «Bravo. Ma tu cosa farai? Resterai qui, se arriverà il nemico?» gli chiese il principe
Andrej.

       Alpatyè voltò il viso verso il giovane padrone e lo guardò; poi, d'improvviso, alzò
un braccio verso il cielo in un gesto solenne.

       «Lui è il mio protettore,» disse. «Sia fatta la Sua Volontà!»

       Una frotta di servi e contadini avanzava frattanto per il prato, a capo scoperto,
muovendo incontro al principe Andrej.

       «Ebbene, addio dunque!» disse il principe Andrej, chinandosi verso Alpatyè. «Parti
anche tu, vattene di qui e porta via tutto quello che puoi e a questa gente ordina di andare
nella proprietà di Rjazan o in quella vicino a Mosca.»

       Alpatyè gli abbracciò le gambe e ruppe in singhiozzi. Dolcemente il principe Andrej
lo scostò da sé; poi spronò il cavallo e si allontanò al galoppo lungo il viale.


                                                                                         843
www.writingshome.com
                               Lev Nicolaevic Tolstoj – Guerra e pace


       Davanti alla mostra della serra, sempre del tutto indifferente a quanto accadeva
intorno a lui, come una mosca sulla faccia di un defunto che ci è caro, se ne stava seduto
quel vecchio e batteva su un ceppo i suoi lapty, mentre due bambine, con i grembiali colmi
di susine che avevano strappato dagli alberi della serra, ne venivano di corsa e si
trovarono di botto davanti al principe Andrej. Vedendo il giovane padrone, la maggiore
delle bambine assunse un'espressione spaventata; afferrò per un braccio la sua amichetta
più piccola e con lei si nascose dietro una betulla rinunciando a raccattare le verdi susine
che le erano scivolate per terra.

       Il principe Andrej con fretta spaurita si voltò dall'altra parte, temendo di far loro
capire che lui le aveva viste. Aveva provato un moto di pena per quella bimba tanto
spaventata. Temeva di volger l'occhio su di lei, ma nello stesso tempo provava un
desiderio irresistibile di farlo. Un nuovo confortante sentimento di sollievo s'impossessò di
lui quando, guardando quelle bambine, aveva compreso l'esistenza di altri interessi
umani, affatto estranei ai propri, e tuttavia non meno legittimi di quelli che lo assorbivano.
Quelle bambine, era evidente, avevano un unico, ardente desiderio: portarsi via quelle
susine acerbe e mangiarsele tutte senza essere colte in fallo, e il principe Andrej desiderava
quanto loro che quell'impresa andasse in porto. Non poté trattenersi dal guardarle ancora
una volta. Credendosi ormai fuori pericolo, le bimbe sbucarono dal loro nascondiglio e,
pigolando qualcosa con le loro vocette acute, reggendosi la gonnella, corsero allegre e
svelte sull'erba del prato con le loro gambette nude e abbronzate.

       Il principe Andrej aveva tratto un lieve refrigerio da quella breve uscita dal
polverone della strada maestra lungo la quale marciavano le truppe. Ma non lontano da
Lysye Gory egli di nuovo ritornò sulla strada e raggiunse il proprio reggimento che
bivaccava presso la diga di un piccolo stagno. Erano le due del pomeriggio. Il sole, un
globo rosso emergente dalla nube di polvere, bruciava la schiena attraverso la giubba nera.
Sempre immobile e stagnante, quel polverone incombeva sul vociare delle truppe in sosta.
Non c'era un alito di vento. Mentre passava sopra la diga, il principe Andrej fu investito
da una zaffata di odor di melma e di frescura. Avrebbe voluto buttarsi in quell'acqua, per
quanto sporca fosse. Si volse allora a guardare lo stagno, donde provenivano grida e un
suono di risate. La breve distesa d'acqua torbida, sparsa d'erbe palustri si era sollevata di
almeno un paio di spanne, fino al punto di sommergere la diga, tanto brulicava di corpi
nudi di uomini: soldati che vi sguazzavano, il bianco torace che contrastava con le mani, le
facce e i colli color rosso mattone. Tutta questa nuda, bianca massa di carne umana si
dimenava fra risa e schiamazzi in quella lurida pozzanghera, come un groviglio di barbi
stipati in una nassa. Aveva un'aria di allegria, quel dibattersi di tanti corpi; e d'altronde
proprio per questo ne derivava un senso di malinconia.
                                                                                          844
www.writingshome.com
                                Lev Nicolaevic Tolstoj – Guerra e pace


         Un soldato giovane e biondo della terza compagnia (il principe Andrej aveva già
avuto occasione di conoscerlo) con una cinghietta legata sotto il polpaccio, facendosi il
segno della croce indietreggiò per prendere bene lo slancio e tuffarsi in acqua; un altro, un
sottufficiale villoso, nero di capelli e sempre spettinato, era immerso fino alla cintola;
stiracchiandosi il corpo muscoloso e sbuffando allegramente si annaffiava il capo con le
braccia nere di peli fino alle mani. Risonavano le pacche che si davano a vicenda con le
mani, fra strida, esclamazioni e sbuffi.

         Sulla riva, lungo la diga, nello stagno, dappertutto si vedeva quella carne bianca,
sana e muscolosa. L'ufficiale Timochin, col suo nasetto rosso, si strofinava sulla diga per
asciugarsi; nel vedere il principe ebbe un moto di vergogna, ma decise egualmente di
rivolgergli la parola: «Ah, come si sta bene, Eccellenza; perché non vi degnate anche voi?»
disse.

         «È troppo fangosa, quest'acqua,» rispose il principe Andrej con una smorfia
disgustata.

         «Adesso provvediamo noi a fare un po' di pulizia!»

         E Timochin, ancora svestito, corse a far pulizia.

         «Anche il principe vuol fare il bagno!»

         «Quale principe? Il nostro?» chiesero alcune voci e tutti si diedero da fare con tale
zelo e sollecitudine che il principe Andrej durò fatica a calmarli. Aveva pensato che la cosa
migliore era lavarsi dentro la rimessa.

         «Carne, corpi, chair à canon!» pensava, guardando adesso anche il proprio corpo
nudo. E rabbrividiva, non di freddo quanto per un senso inesplicabile di repulsione e
d'orrore alla vista di tutti quei corpi diguazzanti nell'acqua melmosa dello stagno.

         Il 7 agosto il principe Bagratoin, alla tappa di Michajlovka, sulla strada di Smolensk,
scriveva quanto segue:

         «Egregio signor conte Aleksej Andreeviè.»

         (Scriveva ad Arakèeev, ma sapeva che la sua lettera sarebbe stata letta
dall'imperatore; onde, per quanto gli era possibile, meditava ogni parola.)

         «Penso che il ministro abbia già fatto rapporto circa l'abbandono di Smolensk in
mano nemica. È doloroso, è triste e tutto l'esercito è caduto in preda allo sconforto perché è
stata abbandonata senza costrutto alcuno la posizione più importante. Da parte mia, gli
                                                                                            845
www.writingshome.com
                              Lev Nicolaevic Tolstoj – Guerra e pace


avevo rivolto di persona le preghiere più vive e pressanti, e da ultimo gli avevo anche
scritto; ma nulla è valso a persuaderlo. Giuro sul mio onore che Napoleone s'era cacciato
in un sacco come mai gli era accaduto; e avrebbe potuto perdere metà dell'esercito, ma non
impadronirsi di Smolensk. Le nostre truppe hanno combattuto e combattono eroicamente.
Con quindicimila uomini li ho trattenuti per oltre trentacinque ore, ma lui non ha voluto
resistere nemmeno quattordici. Questa è una vergogna e una macchia per il nostro
esercito; e in quanto a lui, mi pare che non dovrebbe avere il coraggio di stare ancora al
mondo. Se riferirà che le nostre perdite sono ingenti, si sappia che è una menzogna;
assommeranno forse a quattromila uomini, non di più; ma anche se fossero diecimila, che
cosa cambierebbe? Questa è la legge della guerra! Ma in compenso il nemico ne ha
perduto un'enormità.

      «Cosa sarebbe costato restare altri due giorni? Si sarebbero ritirati da sé, perché non
avevano acqua per abbeverare né gli uomini, né i cavalli. Lui mi aveva dato la sua parola
d'onore che non si sarebbe ritirato, ma poi, all'improvviso, ha diramato una disposizione
per la quale si sarebbe ritirato nottetempo. A questo modo condurre la guerra è
impensabile e in breve tempo condurremo il nemico sotto le mura di Mosca.

      «Corre voce che voi pensiate alla pace. Che Dio ce ne preservi! Dopo tanti sacrifici,
dopo tutte queste ritirate inconsulte, concludere la pace!... Sollevereste la Russia intera
contro di voi e ognuno di noi considererebbe indegno indossare la divisa. Visto che le cose
prendono questa piega, bisogna battersi finché la Russia resiste, fino a quando ci sarà un
solo uomo in piedi...

      «Bisogna che il comando sia affidato a una sola persona, non a due. Il vostro
ministro è forse idoneo a coprire un dicastero, ma come generale non solo vale poco, ma è
addirittura un disastro. Eppure gli hanno affidato il destino di tutta la nostra patria!...
Credetemi, mi sembra d'impazzire per il dispetto; scusatemi se scrivo in modo tanto
temerario, ma solo un uomo che non ami il sovrano e desideri la rovina di noi tutti può
suggerire di concludere la pace e di affidare il comando dell'esercito al ministro. Pertanto
io vi scrivo la verità: affrettatevi a preparare le milizie, giacché il ministro, con manovre
davvero magistrali, sta conducendo il nemico nella capitale... Grande diffidenza suscita
del pari in tutte le forze armate l'imperiale aiutante di campo signor Wohlzogen. Si dice
che è più di Napoleone che nostro, e costui è il consigliere del ministro! Io non solo sono
cortese con lui, ma gli obbedisco come un caporale, sebbene abbia un'anzianità superiore
alla sua. È doloroso, ma per amore del mio benefattore e sovrano, mi assoggetto. Solo mi
rammarico che Sua Maestà Imperiale, affidi il suo splendido esercito a mani come queste.
Pensate che, in forza della nostra ritirata, abbiamo perduto per stanchezza e negli ospedali,

                                                                                         846
www.writingshome.com
                                Lev Nicolaevic Tolstoj – Guerra e pace


oltre quindicimila uomini; mentre se fossimo avanzati, mai una sciagura simile si sarebbe
verificata. Dite, per amor di Dio: che cosa dirà mai la nostra madre Russia, di questo
panico dal quale ci lasciamo pigliare? Perché mai, dirà, abbandoniamo una patria generosa
e diletta nelle mani di queste canaglie, in ogni suddito istilliamo l'odio e un sentimento di
vergogna? Perché esser tanto vili? Chi dobbiamo temere? Non è colpa mia se il ministro è
vigliacco, dubbioso, cacadubbi, e concentra in sé ogni caratteristica peggiore. Tutto
l'esercito piange e bestemmia contro quell'uomo...»



VI



       Fra le innumerevoli classificazioni che si possono tracciare dei fenomeni della vita,
questi si possono suddividere, nel loro insieme, in quelli in cui predomina il contenuto e
quelli in cui predomina la forma. Nel numero di questi ultimi, in contrapposizione alla
vita di campagna, agricola, provinciale e addirittura moscovita, si può designare la vita di
Pietroburgo e soprattutto quella che si svolge nei salotti. Tal genere di vita è immutabile.

       Dal 1805 noi avevamo fatto pace con Bonaparte e ci eravamo di nuovo inimicati con
lui, avevamo fatto e disfatto delle costituzioni; ma il salotto di Anna Pavlovna e il salotto
di Hélène erano sempre rimasti com'erano, l'uno sette anni e l'altro cinque anni prima. Da
Anna Pavlovna si parlava con perplessità dei successi di Bonaparte e si vedeva, sia in quei
successi, sia nell'acquiescenza dei sovrani d'Europa, una maligna congiura il cui unico
scopo era quello di causare dispiaceri e motivo d'inquietudine a quel ristretto circolo di
cortigiani di cui Anna Pavlovna era esponente. Parimenti da Hélène, che Rumjancev in
persona onorava delle sue visite e considerava una donna di rara intelligenza, esattamente
come nel 1808 così anche ora, nel 1812, si parlava in termini entusiastici di quella grande
nazione e di quel grand'uomo, e si guardava con rimpianto alla rottura con la Francia: cosa
che, stando all'opinione delle persone che si riunivano nel salotto di Hélène, era destinata
a risolversi in un trattato di pace.

       Negli ultimi tempi, dopo il ritorno dell'imperatore dal fronte, in questi diversi
circoli salottieri, erano esplosi aperti contrasti, tanto da degenerare in precise
dimostrazioni di reciproca ostilità; ma il reciproco orientamento dei due circoli era rimasto
immutato. Nel salotto di Anna Pavlovna venivano ricevuti solo i francesi, riconosciuti
come legittimisti irriducibili e il patriottismo si manifestava nell'asserzione che bisognava
disertare il Teatro Francese, nella pretesa che il mantenimento di una compagnia di attori
costava quanto il mantenimento di un intero corpo d'armata. Gli avvenimenti militari
                                                                                           847
www.writingshome.com
                              Lev Nicolaevic Tolstoj – Guerra e pace


erano avidamente seguiti e trovavano credito le voci più incoraggianti sulle sorti del
nostro esercito. Nel circolo di Hélène, che simpatizzava per Rumjancev e i francesi,
venivano smentite le voci che parlavano di crudeltà commesse dal nemico e incontravano
apprezzamento i tentativi di Napoleone volti a una rappacificazione. In questo circolo era
oggetto di biasimo chi suggeriva troppo avventatamente alle persone di corte e agli istituti
femminili d'istruzione, posti sotto la tutela dell'imperatrice madre, di prepararsi alla
partenza per Kazan. In genere, tutta questa faccenda della guerra veniva presentata, nel
salotto di Hélène, come una serie di vacue dimostrazioni che assai presto si sarebbe
conclusa con la pace, e dominava incontrastata l'opinione di Bilibin, che ora, a Pietroburgo
era di casa da Hélène (ogni uomo intelligente era tenuto a frequentare il suo salotto)
secondo la quale, la guerra viene sempre decisa non dalla polvere ma da chi l'ha inventata.
In questo circolo, con sottile ironia, e anche con molta cautela, si dileggiavano gli
entusiasmi moscoviti, di cui era giunta notizia insieme con l'arrivo dell'imperatore a
Pietroburgo.

      Nel circolo di Anna Pavlovna, al contrario, tali entusiasmi suscitavano
ammirazione, e se ne parlava come Plutarco parla degli antichi eroi. Il principe Vasilij, cui
spettavano sempre quelle stesse delicate mansioni, fungeva da anello di congiunzione fra i
due circoli. Andava da ma bonne amie Anna Pavlovna e andava anche dans le salon
diplomatique de ma fille; e sovente, dato l'incessante passaggio da un campo all'altro,
s'imbrogliava e in casa di Anna Pavlovna diceva quello che avrebbe dovuto dire in casa di
Hélène, e viceversa.

      Una sera, poco dopo l'arrivo dell'imperatore, il principe Vasilij si sfogava in casa di
Anna Pavlovna a parlare dell'andamento della guerra, attaccando violentemente Barclay
de Tolly, ma palesando altresì una certa perplessità circa la persona da mettere al
comando delle forze armate. Uno degli invitati, noto sotto il nome di un homme de beaucoup
de mérite, dopo aver raccontato d'aver visto quel giorno Kutuzov che era stato nominato
capo delle operazioni di reclutamento delle milizie private di Pietroburgo, si permise con
ogni cautela di avanzare l'ipotesi che Kutuzov fosse l'uomo capace di soddisfare ogni
aspettativa.

      Anna Pavlovna ebbe un mesto sorriso e rispose che Kutuzov, all'imperatore, non
aveva mai procurato altro che grattacapi.

      «Io l'ho detto e l'ho ridetto all'assemblea della nobiltà,» intervenne bruscamente il
principe Vasilij, «ma non mi hanno voluto dare ascolto. Ho detto che la nomina di costui a
capo del reclutamento delle milizie sarebbe stata sgradita all'imperatore. Non mi hanno
dato retta! Sempre questa mania di far la fronda,» proseguì. «E davanti a chi? Tutto
                                                                                         848
www.writingshome.com
                               Lev Nicolaevic Tolstoj – Guerra e pace


dipende sempre e solo dal fatto che vogliono imitare quegli stupidi entusiasmi moscoviti,»
concluse il principe Vasilij, confondendosi e dimenticando che da Hélène bisognava
ridicolizzare gli entusiasmi moscoviti e da Anna Pavlovna, al contrario, andarne in
visibilio. Ma si corresse subito. «Insomma, vi sembra giusto che il conte Kutuzov, il più
anziano dei generali russi, se ne stia a far riunioni in un palazzo, et il en restera pour sa
peine? D'altronde come si può nominare comandante in capo un uomo di pessimi costumi,
che non è in grado di montare a cavallo e si addormenta ai consigli di guerra? Bella figura
ha fatto, a Bucarest! Non discuto le sue doti di generale, ma in un momento come questo si
può forse proporre la nomina di un uomo malaticcio e cieco, dico cieco? Un generale cieco!
Bella roba! Non vede niente. Va bene per giocarci a mosca cieca... quello lì non vede
assolutamente nulla!»

       Nessuno trovò qualcosa da replicare.

       Il 24 luglio, infatti, questo era perfettamente vero. Ma il 29 luglio Kutuzov fu
insignito del titolo di principe. Ciò poteva anche significare che ci si voleva sbarazzare di
lui, pertanto il giudizio del principe Vasilij continuava a esser valido, sebbene ora egli non
si desse più tanta pena di esternarlo. Ma l'8 agosto si riunì un comitato composto dal
generale feldmaresciallo Saltykov, da Arakèeev, Vjazmitinov, Lopuchin e Koèubej, allo
scopo di prendere in esame l'andamento della guerra. Il comitato concluse che gli
insuccessi erano legati alla pluralità dei comandi e, sebbene il comitato fosse al corrente
della scarsa benevolenza dell'imperatore nei confronti di Kutuzov, dopo breve
consultazione, propose che quest'ultimo fosse nominato comandante in capo. Quello
stesso giorno, Kutuzov ebbe la nomina a comandante supremo delle forze armate e
dell'intero territorio occupato dalle truppe, e venne investito dei massimi poteri.

       Il 9 agosto nel salotto di Anna Pavlovna, il principe Vasilij s'incontrò di nuovo con
l'homme de beaucoup de mérite. L'homme de baucoup de mérite si mostrava assiduo di Anna
Pavlovna perché desiderava esser nominato provveditore di un certo istituto femminile
d'istruzione. Il principe Vasilij entrò nella stanza con l'aria beata di un uomo che vede
coronati i propri sogni.

       «Eh bien, vous savez la grande nouvelle? Le prince Koutouzoff est maréchal. Tutti i
contrasti sono superati. Sono felice, proprio felice!» disse. «Enfin voilà un homme,» proferì in
tono significativo, abbracciando con un'occhiata severa e allusiva tutti gli uomini presenti
nel salone.

       Nonostante il suo ardente desiderio di ottenere quel posto, l'homme de beaucoup de
mérite non poté esimersi dal ricordare al principe Vasilij il giudizio che aveva

                                                                                            849
www.writingshome.com
                                Lev Nicolaevic Tolstoj – Guerra e pace


precedentemente formulato su Kutuzov (il che era scortese sia verso il principe Vasilij nel
salotto di Anna Pavlovna, sia verso la stessa Anna Pavlovna, che aveva accolto con pari
giubilo quella notizia; ma egli non poté astenersene).

       «Mais on dit qu'il est aveugle, mon prince?» disse costui, ricordando al principe Vasilij
le sue stesse parole.

       «Allez donc, il y voit assenz,» rispose il principe Vasilij con la sua voce di basso e la
parlata rapida e tossicchiante, con la quale risolveva tutte le difficoltà. «Allez, il y voit
assez,» ripeté. «Ma ciò di cui mi compiaccio in modo particolare,» proseguì, «è che
l'imperatore gli ha accordato i massimi poteri su tutte le armate, su tutto il territorio:
un'autorità di cui nessun comandante in capo ha mai goduto. Abbiamo a che fare con un
secondo autocrate,» concluse, con un trionfante sorriso.

       «Voglia Iddio, voglia Iddio!» disse Anna Pavlovna.

       L'homme de beaucoup de mérite, ancora un neofita nell'ambiente di corte nel proposito
di compiacere Anna Pavlovna, difendendo l'opinione da lei espressa in proposito pochi
giorni prima, disse:

       «Pare che l'imperatore fosse restio a concedere i pieni poteri a Kutuzov. On dit qu'il
rougit comme une demoiselle à laquelle on lirait Joconde en lui disant "Le souverain et la patrie
vous decernent cet honneur".»

       «No, no,» lo interruppe tosto con calore il principe Vasilij. (Adesso lui non avrebbe
più rinunciato a Kutuzov a favore di nessuno. Secondo il principe Vasilij, non solo
Kutuzov era il migliore di tutti, ma tutti lo adoravano.) «No, non è possibile, giacché anche
in passato l'imperatore ha avuto modo di apprezzarne il valore.»

       «Voglia Iddio che il principe Kutuzov,» disse Anna Pavlovna, «assuma realmente i
poteri di cui gode e non permetta a nessuno di mettergli i bastoni fra le ruote..., des bátons
dans les roues.»

       Il principe Vasilij comprese subito chi fosse quel nessuno. A bassa voce mormorò:

       «So con certezza che Kutuzov ha posto come conditio sine qua non che il granduca
ereditario non resti di stanza presso l'esercito. Vous savez ce qu'il a dit à l'Empereur?» E il
principe Vasilij ripeté le parole che, a quanto si diceva, Kutuzov aveva detto
all'imperatore: «Non potrei punirlo se agisse male, né ricompensarlo se agisse bene.» «Ah,
che intelligenza, quel principe Kutuzov; et quel caracter. Oh, je le connais de longue date.»


                                                                                                850
www.writingshome.com
                                Lev Nicolaevic Tolstoj – Guerra e pace


       «Si dice persino,» disse l'homme de beaucoup de mérite, ancora sprovvisto del tatto dei
cortigiani, «che Sua Eccellenza abbia posto un'altra conditio sine qua non: e cioè che anche il
sovrano non si rechi al fronte.»

       Aveva appena pronunciato questa frase, che il principe Vasilij e Anna Pavlovna gli
voltarono le spalle e si scambiarono una mesta occhiata, con un sospiro di compatimento
per tanta ingenuità.



VII



       Mentre a Pietroburgo accadevano queste cose, i francesi avevano oltrepassato
Smolensk e si avvicinavano sempre più a Mosca. Lo storico di Napoleone, Thiers, né più
né meno come gli altri storici di Napoleone, allo scopo di giustificare il suo eroe, afferma
che Napoleone fu trascinato fino alle mura di Mosca contro la sua volontà. Ha ragione,
come hanno ragione tutti gli storici che cercano la spiegazione degli avvenimenti storici
nella volontà di un uomo. Ha ragione esattamente come l'hanno gli storici russi, i quali
affermano che Napoleone fu attirato a Mosca dall'abilità dei condottieri russi. Qui, oltre
alla legge della retrospettiva, onde tutto il passato si presenta come una preparazione
all'evento che si è verificato, entra in gioco anche la reciprocità, che imbroglia tutte le carte.
Un bravo giocatore che perde a scacchi è sinceramente convinto che la sua perdita sia
dovuta a un proprio errore e ricerca quest'errore all'inizio del proprio gioco; ma dimentica
che a ogni nuova mossa, a mano a mano che si svolgeva la partita, sono stati commessi
altri errori del genere; che nessuna delle sue mosse è stata perfetta. L'errore sul quale
concentra la sua attenzione gli appare evidente solo perché l'avversario se n'è valso. Ma
quanto è più complicato il gioco della guerra, che si svolge in precise circostanze di tempo,
e nel quale non c'è un'unica volontà che dirige delle macchine inanimate, ma tutto
scaturisce dall'incessante interferire di diversi liberi voleri?

       Dopo Smolensk, Napoleone cercò battaglia vicino a Dorogobu?, a Vjaz'ma, poi
presso Carevo-Zajmišèe; ma per il concorso di varie circostanze contrastanti, fino a
Borodino, a centododici verste da Mosca, i russi non poterono accettare battaglia. Da
Vjaz'ma, intanto Napoleone aveva diramato l'ordine di puntare direttamente su Mosca.

       Moscou, la capitale asiatique de ce grand empire, la ville sacrée des peuples d'Alexandre,
Moscou avec ses innombragles églises en forme da pagodes chinoises!


                                                                                              851
www.writingshome.com
                                Lev Nicolaevic Tolstoj – Guerra e pace


       Questa Moscou non dava requie all'immaginazione di Napoleone. Durante la tappa
da Vjaz'ma a Carevo-Zajmišèe, Napoleone procedette a cavallo del suo ambiante sauro a
coda mozza all'inglese, accompagnato dalla sua guardia, dalla scorta, dai paggi e dagli
aiutanti. Il capo di stato maggiore Berthier era rimasto indietro per interrogare un
prigioniero russo catturato dalla cavalleria. A un certo punto egli raggiunse al galoppo
Napoleone, accompagnato dall'interprete Lelorme d'Ideville, e con viso ilare fermò il
cavallo.

       «Eh bien?» disse Napoleone.

       «Un cosaque de Platow dice che il corpo di Platov si congiunge con una grande
armata, che Kutuzov è stato nominato comandante in capo. Très intelligent et bavard!»

       Napoleone sorrise; ordinò di dare un cavallo a quel cosacco e di condurlo in sua
presenza. Voleva parlargli di persona. Vari aiutanti scattarono via al galoppo, e un'ora
dopo Lavruška, quel servitore di Denisov, che quest'ultimo aveva ceduto a Rostov,
giungeva da Napoleone in giubba da attendente, a cavallo di una sella della cavalleria
francese, con una faccia brilla e astuta da piccolo furfante. Napoleone gli ordinò di
seguirlo, cavalcando al suo fianco, e prese a interrogarlo:

       «Siete cosacco?»

       «Sì, Eccellenza. Cosacco.»

       «Le cosaque ignorant la compagnie dans laquelle il se trouvait, car la simplicité de Napoléon
n'avait rien qui pût révéler à une imagination orientale la présence d'un souverain, s'entretint avec
la plus extrême familiarité des affaires de la guerre actuelle,» dice Thiers, raccontando
quest'episodio.

       In effetti Lavruška, che si era ubriacato al punto da lasciare il suo padrone senza
pranzo, il giorno prima era stato frustato e spedito in cerca di galline in un villaggio, dove
si era abbandonato ai piaceri del saccheggio ed era stato fatto prigioniero dai francesi.
Lavruška era uno di quei servitori rozzi e sfrontati che, avendone viste di tutti i colori, si
reputano autorizzati a fare tutto quello che fanno con slealtà e sotterfugio; che sono pronti
a rendere qualsiasi servizio al loro padrone e astutamente indovinano i peggiori pensieri
del padrone, specie quelli di vanità e grettezza.

       Venuto a trovarsi a tu per tu con Napoleone, la cui identità aveva ravvisato con la
massima prontezza e facilità, Lavruška non si confuse affatto e non pensò ad altro se non a
entrare nelle grazie dei suoi nuovi padroni.

                                                                                                 852
www.writingshome.com
                                   Lev Nicolaevic Tolstoj – Guerra e pace


         Sapeva benissimo che quell'uomo era Napoleone in persona; ma la sua presenza
non poteva turbarlo più della presenza di Rostov o del maresciallo d'alloggiamento con le
verghe, perché non possedeva nulla di cui Napoleone, al pari del maresciallo
d'alloggiamento, potesse privarlo.

         Egli spifferò tutte le chiacchiere che correvano fra gli attendenti, e in quelle cose
c'era molto di vero. Ma quando Napoleone gli chiese se i russi fossero convinti o meno di
sconfiggere Bonaparte, Lavruška aggrottò la fronte e ci pensò sopra.

         In questo egli aveva creduto di cogliere un'astuzia, come sempre credono di
cogliere astuzie le persone simili a Lavruška. Così fece il broncio e si chiuse nel silenzio.

         «Be', le cose stanno così,» disse poi, soprapensiero, «se ci fosse una battaglia subito,
la vittoria toccherebbe a voi. Eh, sì, proprio così. Ma se passano tre giorni, o anche più,
allora le sorti della battaglia verrebbero capovolte.»

         A Napoleone queste parole vennero tradotte così: «Si la bataille est donnée avant trois
jours, les Français la gagneraient, mais que si elle serait donnée plus tard, Dieu seul sait ce qui en
arriverait,» tradusse sorridendo Lelorgne d'Ideville.

         Napoleone non sorrise, quantunque fosse di ottimo umore, e si fece ripetere quella
frase.

         Lavruška notò la cosa, e per farlo contento finse di non sapere chi fosse e disse:

         «Lo sappiamo: voi avete Bonaparte, lui ha sconfitto tutti nel mondo, già; ma con noi
il discorso cambia...» disse, senza sapere nemmeno lui perché, alla fine del suo discorso,
avesse voluto far tanto sfoggio di patriottismo. «Le jeune cosaque fit sourire son puissant
interlocuteur,» riferiva Thiers.

         Dopo aver percorso in silenzio un breve tratto di strada, Napoleone si rivolse a
Berthier e disse che voleva sperimentare l'effetto che avrebbe prodotto sur cet enfant du Don
la notizia che l'uomo col quale stava parlando, lui, enfant du Don, era l'imperatore in
persona, quello stesso imperatore che aveva scritto sulle piramidi il suo nome immortale e
circonfuso di vittoria.

         La notizia fu data.

         Lavruška (avendo capito che tutta la faccenda aveva il solo scopo di confonderlo, e
che Napoleone contava sul suo turbamento), per far piacere ai nuovi padroni simulò



                                                                                                  853
www.writingshome.com
                                 Lev Nicolaevic Tolstoj – Guerra e pace


immediato stupore. Stupefatto, sgranò tanto d'occhi e assunse l'espressione che era
assuefatto mostrare allorché lo conducevano alla fustigazione.

       «À peine l'interpètre de Napolèon,» dice Thiers, «avait-il parlé, que le cosaque, saisi d'une
sorte d'ébahissement, ne proféra plus une parole et marcha les yeux constamment attachés sur ce
conquérant, dont le nom avait pénétré jusqu'à lui, travers les steppes de l'Orient. Toute sa loquacité
s'était subitement arrétée, pour faire place à un sentiment d'admiration naïve et silencieuse.
Napoléon, après l'avoir récompensé, lui fit donner la liberté, comme à un oiseau qu'on rend aux
champs qui l'ont vu naitre.»

       Napoleone proseguì, la mente rivolta a quella Moscou che dominava la sua
immaginazione, mentre l'oiseau qu'on rendit aux champs qui l'ont vu naitre galoppava verso
gli avamposti, escogitando in anticipo tutte le cose che non erano accadute ma che avrebbe
raccontato tornando tra le file dei suoi. Infatti ciò che gli era realmente accaduto non lo
voleva raccontare proprio perché gli sembrava indegno di essere riferito a chicchessia.

       Riunitosi dunque ai cosacchi, chiese dove fosse il reggimento che faceva parte del
distaccamento di Platov, e verso sera rintracciò il suo padrone Nikolaj Rostov, che era di
stanza a Jankovo e proprio in quel momento era montato a cavallo insieme con Il'in per
fare perlustrazione nelle campagne circostanti. Rostov diede un altro cavallo a Lavruška e
se lo portò appresso.



VIII



       La principessina Mar'ja non era a Mosca e al riparo da ogni pericolo, come credeva
il principe Andrej.

       Dopo il ritorno di Alpatyè da Smolensk, di colpo il vecchio principe sembrava si
fosse ridestato da un sogno. Aveva dato ordine di arruolare dei miliziani nei suoi villaggi
e di equipaggiarli, e aveva scritto al comandante supremo delle forze armate una lettera
nella quale lo informava della sua decisione di non allontanarsi fino all'ultimo da Lysye
Gory e di difendersi come poteva, lasciando a lui di giudicare se fosse opportuno o meno
prendere misure per la difesa di Lysye Gory, dove sarebbe caduto prigioniero, o ucciso sul
campo uno dei più vecchi generali russi. Contemporaneamente aveva annunciato ai
familiari che sarebbe rimasto a Lysye Gory.



                                                                                                  854
www.writingshome.com
                               Lev Nicolaevic Tolstoj – Guerra e pace


       Ma, pur rimanendo, lui, a Lysye Gory, il principe aveva dato disposizioni per il
trasferimento della principessina, di Dessalles e del piccolo principe a Boguèarovo e di là a
Mosca. La principessina Mar'ja, spaventata da quella febbrile, insonne attività del padre,
subentrata al precedente stato di prostrazione, non aveva saputo decidersi a lasciarlo solo,
e per la prima volta in vita sua aveva deciso di disobbedirgli. Pertanto aveva rifiutato di
partire, e su di lei si era abbattuta, violentissima, la bufera dell'ira paterna. Lui le aveva
ricordato tutti i torti che ingiustamente le attribuiva. Sforzandosi di metterla in colpa, le
aveva detto che lei lo torturava, che l'aveva messo in disaccordo col figlio, che coltivava
indegni sospetti sul suo conto, che si era prefissa come scopo della propria vita quello di
avvelenare la vita di suo padre: e alla fine l'aveva scacciata dal suo studio, dicendole che,
partisse o no, a lui non importava nulla. Aggiunse che non voleva nemmeno sapere dove
fosse, ma che l'avvertiva di non osare di capitargli sott'occhio. Il fatto che, nonostante i
pericoli ai quali si esponeva, egli non avesse dato l'ordine di portarla via con la forza ma le
avesse semplicemente ordinato di non mostrarsi al suo cospetto, confortò la principessina
Mar'ja. Ciò dimostrava - lei lo sapeva benissimo - che nel segreto del suo cuore egli era
contento che lei restasse e non meditasse di andarsene.

       Il giorno dopo la partenza di Nikoluška, il vecchio principe di buon'ora indossò
l'alta uniforme e si accinse a recarsi dal comandante in capo. La carrozza era già pronta
davanti all'ingresso. La principessina Mar'ja lo vide in alta uniforme e decorazioni, uscire
di casa e incamminarsi per il giardino a passare in rassegna i contadini e i servitori già
armati ed equipaggiati. Sedette allora presso la finestra tendendo l'orecchio alla voce del
padre che echeggiava laggiù nel giardino. A un tratto dal viale sopravvennero di corsa
alcune persone col volto sgomento e spaurito. La principessina Mar'ja corse sulla scalinata
d'ingresso, e di là sul vialetto fiorito, poi sul grande viale. Incontro a lei avanzava una
turba di miliziani e di servi, e in mezzo a quella folla c'erano uomini che sostenevano per
le braccia un piccolo vecchio in uniforme, il petto carico di decorazioni. La principessina
Mar'ja accorse e, nello svariare dei piccoli cerchi di luce che piovevano attraverso le fronde
dei tigli, sull'ombra del viale, non poté rendersi conto del mutamento operatosi sul volto
del padre. Vide soltanto che l'espressione severa e risoluta del suo viso aveva lasciato il
posto a un che di docile e di mansueto. Quando vide la figlia, egli mosse le labbra inerti ed
emise un suono rauco. Non si poteva capire che cosa volesse. Lo sollevarono a braccia, lo
trasportarono nello studio e lo adagiarono su quello stesso divano che negli ultimi tempi
lo aveva colmato di paura.

       Mandato a prendere in carrozza, il dottore gli fece un salasso quella stessa notte e
dichiarò che il principe era stato colpito da paralisi al lato destro del corpo.


                                                                                           855
www.writingshome.com
                               Lev Nicolaevic Tolstoj – Guerra e pace


       Rimanere a Lysye Gory diventava sempre più pericoloso, sicché il giorno successivo
all'attacco del male, il principe fu portato a Boguèarovo. Il dottore viaggiava con lui.

       Quando giunsero a Boguèarovo, Dessalles e il piccolo principe ne erano già ripartiti
per Mosca.

       Sempre nelle stesse condizioni, né meglio né peggio, stroncato dalla paralisi, il
vecchio principe giacque per tre settimane a Boguèarovo nella nuova casa costruita dal
principe Andrej. Era privo di conoscenza; giaceva come un cadavere mutilato.
Incessantemente farfugliava qualcosa, contraendo le labbra e le sopracciglia e non si
riusciva a sapere se capisse o meno ciò che avveniva intorno a lui. Una sola cosa era certa:
soffriva e sentiva il bisogno di esprimersi a proposito di qualcosa. Ma di che cosa si
trattasse, nessuno era in grado di capirlo: d'un qualsiasi capriccio da malato ridotto in
condizioni di semi-demenza? O di qualcosa attinente al corso della guerra? Oppure di
qualche circostanza a carattere familiare?

       Il dottore diceva che questa palese inquietudine non aveva alcun significato, che era
legata a cause fisiche; ma la principessina Mar'ja era incline a credere (e il fatto che sempre
la sua presenza accentuasse l'inquietudine dell'infermo, convalidava la sua supposizione)
che il padre volesse dirle qualcosa.

       Era evidente che il vecchio principe soffriva sia fisicamente, sia moralmente. Non
c'era speranza alcuna di guarigione. Trasportarlo era impossibile. E se fosse morto lungo la
strada? «Non sarebbe preferibile la fine, la fine completa?» pensava a volte la principessina
Mar'ja. Lei lo vegliava giorno e notte, senza quasi concedersi il sonno; sovente le accadeva
di accudirlo senza nutrire alcuna fiducia di cogliere in lui sintomi di miglioramento, ma
anzi, coltivando il desiderio di cogliere in lui i sintomi d'una prossima fine.

       Per quanto la principessina riconoscesse con sbigottimento il sorgere in lei d'un
simile stato d'animo, non poteva peraltro negarne la realtà. E ciò che alla giovane donna
appariva ancor più atroce era il fatto che, dal momento in cui suo padre era stato colpito
dalla malattia (se non forse prima, quando, nell'inconscia attesa di qualcosa, essa aveva
deciso di restare al suo fianco) si erano destati in lei speranze e aspirazioni personali,
sopite e addirittura obliate. Ciò che da anni non le si affacciava più alla mente - il pensiero
di una vita libera, senza quell'eterno terrore del padre e persino l'ipotesi di un possibile
amore, un'intima felicità - senza tregua sommuovevano la sua fantasia come una
tentazione diabolica. E per quanto lei si sforzasse di allontanarli da sé, di continuo le si
presentavano alla mente gli interrogativi sul possibile assetto che, dopo avvenuta la cosa,
avrebbe dato alla propria esistenza. Erano tentazioni diaboliche, la principessina Mar'ja lo

                                                                                           856
www.writingshome.com
                               Lev Nicolaevic Tolstoj – Guerra e pace


sapeva. Sapeva che l'unica arma contro di esse era la preghiera e perciò si sforzava di
pregare. Si poneva in raccoglimento, teneva lo sguardo rivolto alle icone, recitava
meccanicamente le parole della preghiera, ma non riusciva a pregare. Sentiva che di lei,
ora, si era impossessato un altro mondo: il mondo della vita quotidiana, libera e laboriosa,
affatto opposta al mondo spirituale entro i cui schemi era rimasta chiusa fino allora, e nel
quale il miglior conforto era la preghiera. Non riusciva a pregare e non riusciva a piangere,
e le preoccupazioni della vita quotidiana la dominavano tutta.

       Restare a Boguèarovo diventava pericoloso. Da ogni parte si vociferava
dell'avvicinarsi dei francesi; in un villaggio a quindici verste da Boguèarovo una palazzina
padronale era stata devastata da disertori francesi datisi al saccheggio.

       Il dottore insisteva nel sostenere la necessità di trasportare il principe più lontano; il
maresciallo della nobiltà inviò alla principessina Mar'ja un funzionario per convincerla a
partire al più presto. Il capo della polizia rurale, giunto a Boguèarovo, insistette nel
medesimo senso: diceva che i francesi erano a quaranta verste di distanza; che nei villaggi
circolavano i proclami francesi e che, se la principessina non fosse partita col padre prima
del giorno 15, dal canto proprio avrebbe declinato ogni responsabilità.

       Il 15 la principessina si decise a partire. Per tutta la giornata fu assorbita dai
preparativi, dalla necessità di impartire ordini e disposizioni per le quali tutti si
rivolgevano a lei. Come al solito, trascorse anche la notte fra il 14 e il 15 senza spogliarsi,
nella stanza adiacente a quella in cui giaceva il principe. Più volte, destandosi udì i suoi
rantoli, quel suo brontolio confuso, il cigolio del letto e i passi di Tichon e del dottore che
lo rigiravano. Più volte si pose in ascolto dietro la porta, sembrandole che mugolasse più
forte del solito e si rigirasse più sovente nel letto. Non le riusciva di dormire; si avvicinò
varie volte alla porta, tendendo l'orecchio, desiderosa di entrare ma senza decidersi a farlo.
Sebbene egli non parlasse, la principessina Mar'ja vedeva: sapeva quanto a lui riuscisse
sgradita ogni manifestazione di apprensione sul suo conto. Aveva notato come evitasse,
contrariato, lo sguardo di lei, che a volte si fissava involontario e ostinato su di lui. Sapeva
che una sua visita nottetempo, ad ora tanto insolita, lo avrebbe irritato; ma mai le era
sembrata tanto dolorosa, tanto terribile l'ipotesi di perderlo, come in quella notte.
Rievocava mentalmente tutta la propria vita con lui, e in ogni azione, in ogni parola di suo
padre, trovava l'espressione dell'amore che lui le portava. A tratti, in mezzo a questi
ricordi, s'insinuavano nella sua immaginazione le tentazioni diaboliche; il pensiero di ciò
che sarebbe avvenuto quando lui fosse morto, e di quale fisionomia avrebbe assunto
quella sua nuova, libera esistenza. Ma ella respingeva con repulsione questi pensieri.
Verso mattina lo udì quietarsi e finalmente si lasciò vincere dal sonno.

                                                                                             857
www.writingshome.com
                                Lev Nicolaevic Tolstoj – Guerra e pace


       Si svegliò ad ora avanzata. La limpida visione interiore che talvolta caratterizza il
momento del risveglio, le prospettò in chiari termini ciò che più l'assillava nella malattia
del padre. Si svegliò, prestò l'orecchio a quanto avveniva dietro la porta, e udendo quel
rantolo sempre uguale, si disse con un sospiro che il vecchio era sempre nello stesso stato.

       «Ma che cosa doveva esserci? Che cosa volevo, dunque? Io voglio la sua morte!»
proruppe, in preda a un moto di orrore per se stessa.

       Si vestì, si lavò, disse le preghiere e si affacciò alla scala d'ingresso. All'entrata era
ferma una carrozza senza cavalli su cui i servi stavano caricando i bagagli.

       La mattina era tiepida e grigia. La principessina Mar'ja si fermò sull'ingresso,
tuttora turbata nel proprio intimo dalla repulsione per i suoi indegni sentimenti e
cercando di mettere ordine nei propri pensieri prima di entrare nella stanza del padre.

       Il dottore scese le scale e le si avvicinò.

       «Oggi sta un poco meglio,» disse. «Vi stavo appunto cercando. È possibile capire
qualcosa di quel che dice, ha la mente più lucida. Venite. Vi chiama...»

       A questa notizia il cuore della principessina Mar'ja prese a battere così forte, che
impallidì e dovette appoggiarsi alla porta per non cadere. La prospettiva di vederlo, di
parlare con lui, di soggiacere al suo sguardo, ora che la sua anima era colma di quelle
terribili, delittuose tentazioni, suscitava in lei un sentimento misto di gioia tormentosa e di
terrore.

       «Andiamo,» disse il medico.

       La principessina Mar'ja entrò nella camera del padre e si accostò al letto. Egli
giaceva supino con la testa sollevata: le piccole mani ossute, segnate da un groviglio di
vene azzurrastre, posavano sulla coperta; l'occhio sinistro era fisso davanti a sé, il destro
guardava in obliquo. Le sopracciglia e le labbra erano immobili. Era così gracile, piccolo,
miserando. Il suo viso pareva essersi essiccato o dissolto, tanto i lineamenti si erano
affinati. La principessina Mar'ja si avvicinò e gli baciò la mano. Quella mano sinistra
strinse la sua in modo eloquente, tale da farle intendere come lui l'aspettasse da tempo. Le
stringeva la mano con tenacia, mentre le sopracciglia e le labbra si muovevano
rabbiosamente.

       La principessina Mar'ja lo guardava sgomenta, sforzandosi di intuire che cosa
volesse dirle. Quando, mutando posizione, lei si spostò in modo che l'occhio sinistro del
padre, potesse vedere il suo volto, egli si calmò, e per qualche istante non distolse l'occhio
                                                                                             858
www.writingshome.com
                                 Lev Nicolaevic Tolstoj – Guerra e pace


da lei. Poi le labbra e la lingua si mossero, si udirono dei suoni ed il vecchio cominciò a
parlare, guardandola timido e supplichevole, nel palese timore che sua figlia non lo
capisse.

       La principessina Mar'ja lo guardava, concentrando tutte le forze dell'attenzione. Il
comico sforzo che egli faceva per muovere la lingua la costrinse ad abbassare gli occhi e a
soffocare a stento i singhiozzi che le stringevano la gola. Lui disse qualcosa, più volte
ripetendo le stesse parole. La principessina Mar'ja non riusciva a capirle, ma si sforzava di
indovinare che cosa dicesse, e ripeteva interrogativamente le parole da lui proferite.

       «A... so... so...» ripeté parecchie volte.

       Era impossibile comprendere. Il dottore pensò di aver indovinato e, ripetendo le sue
parole, domandò: la principessina ha paura? Il vecchio scosse il capo in segno di diniego e
tornò ad emettere gli stessi suoni.

       «L'anima, l'anima soffre,» intuì e disse la principessina Mar'ja.

       Egli mugolò in segno di assenso; le prese la mano e cominciò a premerla su vari
punti del suo petto, quasi a cercare il posto giusto.

       «Sempre pensieri! Per te... pensieri,» proferì poi molto più nitidamente e in forma
assai più intelligibile di prima. Adesso era sicuro di essere capito.

       La principessina Mar'ja premette il capo sulla mano di lui sforzandosi di soffocare i
singhiozzi e di nascondere le lacrime.

       Egli le passò la mano sui capelli.

       «Ti ho chiamata tutta la notte,» disse, scandendo le sillabe.

       «Se l'avessi saputo...» rispose fra le lacrime la principessina. «Avevo paura di
entrare.»

       Lui le strinse la mano.

       «Non dormivi?»

       «No, non dormivo,» disse la principessina Mar'ja scuotendo il capo in segno di
diniego. Adeguandosi senza accorgersene al padre, ora anche lei era indotta a esprimersi
più coi gesti che con le parole, come se anch'essa muovesse a stento la lingua.

       «Anima mia...» disse il vecchio (o forse «amica mia»).

                                                                                         859
www.writingshome.com
                              Lev Nicolaevic Tolstoj – Guerra e pace


      La principessina Mar'ja non poté capire, ma dall'espressione del suo sguardo si
capiva che aveva detto una parola tenera, affettuosa, come lui non ne aveva mai
pronunciate. «Perché non sei venuta?»

      «E io che ho desiderato la sua morte!» pensava la principessina Mar'ja. Egli tacque.

      «Grazie... figliola, amica mia... per tutto, per tutto... perdona... grazie... perdona...
grazie!...» E dai suoi occhi sgorgarono lacrime «Chiamate Andrjusa,» disse a un tratto, e
un'espressione di puerile timidezza e di diffidenza gli apparve sul volto, mentre faceva
quella richiesta. Si sarebbe detto che lui, per primo, capisse l'assurdità di quanto aveva
chiesto o così almeno parve alla principessina Mar'ja.

      «Mi ha scritto una lettera,» rispose la principessina Mar'ja.

      Egli la guardò, timido e stupito.

      «E dov'è?»

      «È al fronte, mon père, a Smolensk.»

      Egli tacque a lungo, con gli occhi chiusi; poi annuì col capo, come a rispondere ai
propri dubbi e a confermare che ora aveva compreso tutto. Riaprì gli occhi.

      «Sì,» disse in tono chiaro e sottomesso. «La Russia è morta! L'hanno uccisa!» E di
nuovo riprese a singhiozzare, mentre le lacrime gli sgorgavano dagli occhi. La
principessina Mar'ja non poté più trattenersi, e pianse anche lei, senza distogliere lo
sguardo da quel viso.

      Il padre richiuse gli occhi. I suoi singhiozzi cessarono. Con la mano fece un segno in
direzione degli occhi, Tichon capì e gli asciugò le lacrime.

      Poi tornò ad aprire gli occhi e disse qualcosa: qualcosa che a lungo nessuno riuscì a
comprendere e che alla fine il solo Tichon riuscì a intendere e a spiegare agli altri. La
principessina Mar'ja aveva cercato il senso di quelle parole attenendosi ai sentimenti coi
quali lo aveva udito esprimersi poc'anzi. Ora pensava che parlasse della Russia, ora del
principe Andrej, ora di lei stessa, o del nipotino, o della propria morte. Per questo non
aveva potuto captare il significato di quelle parole.

      «Metti il vestito bianco, mi piace,» aveva detto il principe.

      Quando ebbe capito queste parole, la principessina Mar'ja scoppiò in singhiozzi
ancor più forti e il dottore, presala sotto braccio, la condusse fuori dalla stanza, sulla

                                                                                           860
www.writingshome.com
                              Lev Nicolaevic Tolstoj – Guerra e pace


terrazza, esortandola a calmarsi e ad occuparsi dei preparativi per la partenza. Quando la
principessina Mar'ja fu uscita, il principe riprese a parlare del figlio, della guerra,
dell'imperatore; contrasse rabbiosamente le sopracciglia, cominciò ad alzare la sua voce
rauca e fu colto dal secondo e ultimo colpo.

      La principessina Mar'ja aveva indugiato in terrazza. Il sole splendeva, la giornata si
era fatta calda e serena. Essa non era in grado di capire, di pensare, di sentir nulla ad
eccezione del proprio appassionato amore per il padre che le sembrava di non aver mai
conosciuto fino a quel momento. Scese in giardino, e singhiozzando, s'avviò di corsa verso
lo stagno, percorrendo i viottoli bordati di giovani tigli che il principe Andrej aveva
piantato di recente.

      «Sì... io... io... io... ho desiderato la sua morte. Sì, ho desiderato che tutto finisse al
più presto... Io volevo un po' di pace... E ora, invece, cosa sarà di me? Che me ne farò della
pace quando lui non ci sarà più?» balbettava ad alta voce la principessina Mar'ja,
camminando a rapidi passi per il giardino e premendosi con le mani il petto, donde
prorompevano singhiozzi convulsi.

      Fatto un giro del giardino, che la riportò di nuovo davanti alla casa, vide che le
venivano incontro m.lle Bourienne (la quale era rimasta a Boguèarovo e non voleva
ripartire) e un uomo sconosciuto. Era il maresciallo della nobiltà del distretto, venuto
personalmente dalla principessina per prospettarle l'impellente necessità di partenza. La
principessina Mar'ja lo ascoltava senza capirlo; lo fece entrare in casa, lo invitò a colazione
e sedette a intrattenersi con lui. Poi, scusandosi, col maresciallo, si avvicinò alla porta del
vecchio principe. Il dottore le uscì incontro con la faccia sconvolta, dicendo che non si
poteva entrare.

      «Andate, principessina, andate, andate!»

      La principessina Mar'ja tornò in giardino, e laggiù sulla riva dello stagno, là dove
nessuno poteva vederla, si mise a sedere sull'erba. Non seppe mai quanto tempo vi fosse
rimasta. Lo scalpiccio d'un passo femminile che si affrettava per il viottolo la indusse a
voltarsi. Si alzò e vide che Dunjaša, la sua cameriera (che evidentemente era corsa a
cercarla) s'era fermata di colpo, come spaventata di vedere la sua padrona.

      «Vi prego, principessina... il principe...» disse Dunjaša con voce rotta.

      «Subito, vengo, vengo,» disse di furia la principessina, senza lasciare il tempo a
Dunjaša di finire; e cercando di non guardarla corse verso la casa.


                                                                                             861
www.writingshome.com
                              Lev Nicolaevic Tolstoj – Guerra e pace


       «Principessina, il volere di Dio si compie; è necessario che vi teniate pronta a tutto,»
disse il maresciallo della nobiltà accogliendola sulla porta.

       «Lasciatemi: non è vero!» gridò lei di rimando con voce astiosa.

       Il dottore avrebbe voluto fermarla. Lei lo respinse e corse verso la porta. «Perché
mai questa gente dall'aria spaventata cerca di trattenermi? Io non ho bisogno di nessuno! E
che cosa stanno facendo qui?» Aprì la porta e la luce abbagliante del giorno in quella
stanza, prima sempre immersa nella penombra, la lasciò atterrita. Nella stanza c'erano
alcune donne e la njanja. Tutte si scostarono dal letto per lasciarla passare. Egli giaceva
sempre nella medesima posizione, ma l'aspetto grave del suo viso tranquillo arrestò la
principessina Mar'ja sulla soglia della stanza.

       «No, non è morto, non può essere!» si disse. Si avvicinò, e vincendo il terrore che si
era impadronito di lei, premette le labbra sulla guancia del padre. Ma subito se ne staccò.
In un attimo tutta la forza della tenerezza che provava per lui, si dissolse e lasciò posto a
un sentimento di terrore per ciò che le stava davanti. «Lui, lui non c'è più! Lui non c'è, ma
qui, qui dove c'era lui, c'è qualcosa di estraneo e di ostile, un terribile, spaventoso,
repellente mistero...» E coprendosi il volto con le mani, la principessina Mar'ja cadde fra le
braccia del dottore che la sostenne.



       In presenza di Tichon e del dottore le donne lavarono ciò che era stato il principe:
gli fasciarono la testa con un fazzoletto perché la bocca non s'irrigidisse spalancata e con
un altro fazzoletto legarono le gambe che tendevano a divaricarsi. Poi lo vestirono con
l'alta uniforme, gli misero le decorazioni e deposero su un tavolo il piccolo corpo
rinsecchito. Dio sa chi e quando svolse queste mansioni, ma tutto avvenne come per moto
proprio. Verso sera intorno alla bara ardevano i ceri, sulla bara era stesa una coltre, sul
pavimento era sparso il ginepro. Sotto il capo rinsecchito del morto era stata collocata una
prece stampata; in un angolo sedeva un diacono e recitava i salmi.

       Come i cavalli si impennano, si raggruppano e nitriscono alla vista di un cavallo
morto, così nel salone, intorno alla bara, si affollava una turba di persone, estranei e gente
di casa: il maresciallo della nobiltà, lo starosta del villaggio, le donne; e tutti, con occhi
fermi e spaventati, si facevano il segno della croce, si prosternavano e baciavano la mano
fredda e irrigidita del vecchio principe.



IX
                                                                                           862
www.writingshome.com
                                Lev Nicolaevic Tolstoj – Guerra e pace




      Fino a quando il principe Andrej non vi si era stabilito, Boguèarovo era sempre
stata una proprietà trascurata e i contadini del luogo avevano un carattere del tutto
diverso da quello di Lysye Gory. Se ne differenziavano sia per la parlata, sia per il vestire,
sia per il temperamento. Li chiamavano i contadini della steppa. Il vecchio principe li
lodava per la loro resistenza al lavoro quando venivano a Lysye Gory ad aiutare durante
la mietitura, o a scavare stagni e fossati, ma non gli piacevano per la loro selvatichezza.

      L'ultimo soggiorno a Boguèarovo del principe Andrej, con le sue innovazioni -
ospedali, scuole e riduzione del canone - non avevano mitigato i loro costumi; anzi,
avevano accentuato in loro quelle peculiarità caratteriali che il vecchio principe chiamava
selvatichezza. Fra costoro avevano sempre avuto corso certe voci confuse, ora di un loro
trasferimento in massa tra i cosacchi, ora di una nuova fede alla quale si sarebbero dovuti
convertire, ora di certi decreti dello zar, ora di un giuramento a Pavel Petroviè nel 1797 (a
proposito del quale si diceva che fin da allora era stata concessa la libertà, ma che poi i
signori l'avevano tolta), ora su Pëtr Feodoroviè, che avrebbe dovuto regnare fra sette anni.
Sotto il suo regno avrebbe trionfato la libertà completa, e tutto sarebbe stato così semplice,
che non ci sarebbe stato più nulla. Le voci sulla guerra, su Bonaparte e sull'invasione si
associavano in loro a certe considerazioni non meno confuse sull'Anticristo, sulla fine del
mondo e sulla totale libertà.

      Nel circondario di Boguèarovo c'erano solo grossi villaggi, in parte demaniali, in
parte di proprietari terrieri, o anche soggetti al canone. I proprietari che vivevano sul posto
erano ben pochi; come del pari erano pochi i domestici e coloro che sapevano leggere e
scrivere; cosicché nella vita dei contadini di quei luoghi avevano maggior rilievo che
altrove quelle misteriose correnti della vita popolare russa, le cui cause e il cui significato
restano insondabili per i contemporanei. Uno di questi fenomeni era stato il movimento
migratorio, manifestatosi una ventina d'anni prima fra i contadini di questa zona, verso
chissà quali «fiumi caldi». Di colpo centinaia di contadini, fra i quali anche quelli di
Boguèarovo, si erano messi a vendere il loro bestiame e a partire con le famiglie per chissà
dove verso il sud-est. Come gli uccelli volano verso luoghi ignoti di là dal mare, quegli
uomini con le loro donne e i loro bambini si diressero a sud-est, in territorio ove nessuno
di loro era mai stato. Se ne andavano a carovane, oppure si riscattavano individualmente,
oppure fuggivano a bordo dei carri o a piedi verso i «fiumi caldi». Molti erano stati puniti,
mandati in Siberia; altri morivano di fame e di freddo lungo il percorso, altri ancora
tornavano spontaneamente, finché il movimento si estinse da sé, come da sé era
cominciato, senza una causa apparente. Ma le correnti sotterranee non avevano cessato di

                                                                                              863
www.writingshome.com
                               Lev Nicolaevic Tolstoj – Guerra e pace


fluire, fra quella moltitudine, ed erano andate preparandosi per qualche nuova
manifestazione di energia, che si sarebbe manifestata in modo altrettanto strano,
inopinato, e al tempo stesso, semplice, potente e naturale. Ora, nel 1812, per una persona
che vivesse a contatto del popolo era impossibile notare che quelle correnti sotterranee
avevano svolto un intenso lavorio ed erano ormai prossime a venire alla luce.

       Alpatyè, giunto a Boguèarovo poco tempo prima della morte del vecchio principe,
notò che fra il popolo ferveva una certa agitazione e che, al contrario di quanto accadeva
nella zona di Lysye Gory, dove in un raggio di sessanta miglia tutti i contadini se ne
andavano (abbandonando i loro villaggi al saccheggio dei cosacchi), nella regione della
steppa, a Boguèarovo, i contadini, come correva voce, avevano contatti coi francesi,
ricevevano certi fogli che si passavano di mano in mano, e non si muovevano dalle loro
terre. Da servitori a lui devoti Alpatyè aveva saputo che il contadino Karp, il quale
esercitava grande influenza sul mir e in quei giorni era partito con un carriaggio del
demanio, aveva fatto ritorno con la notizia che i cosacchi devastavano i villaggi
abbandonati dagli abitanti, mentre i francesi non li toccavano nemmeno. Seppe che il
giorno prima un altro contadino aveva portato dal villaggio di Vislouchovo - dove c'erano
i francesi - un proclama diffuso da un generale francese, nel quale si dichiarava che non
sarebbe stato causato alcun danno ai contadini, e che per tutto quanto i francesi avessero
prelevato, sarebbero stati compensati, purché rimanessero sul posto. A riprova di ciò, il
contadino aveva portato da Vislouchovo cento rubli in banconote (lui non sapeva che
erano false) quale anticipo sul fieno.

       Infine - ed era la cosa più importante - Alpatyè seppe che lo stesso giorno in cui egli
aveva ordinato allo starosta di radunare i carri per allontanare da Boguèarovo il bagaglio
della principessina Mar'ja, c'era stata di buon mattino un'adunanza nel villaggio, durante
la quale era stato deliberato di non partire e di aspettare. Ma frattanto il tempo stringeva. Il
giorno della morte del principe, 15 agosto, il maresciallo della nobiltà aveva insistito
presso la principessina Mar'ja affinché partisse quel giorno stesso, poiché la situazione era
ormai pericolosa. Trascorso il 16, aveva detto, non avrebbe risposto più di nulla. Il giorno
della morte del principe egli era ripartito prima di sera, ma aveva promesso di venire ai
funerali l'indomani. Invece il giorno dopo non aveva potuto venire, in base alle notizie da
lui stesso ricevute, i francesi erano avanzati inaspettatamente, ed egli aveva avuto appena
il tempo di allontanare dalla sua tenuta la famiglia e gli oggetti di valore.

       Da trent'anni Boguèarovo era amministrata dallo starosta Dron, che il vecchio
principe chiamava Dronuška.


                                                                                            864
www.writingshome.com
                               Lev Nicolaevic Tolstoj – Guerra e pace


       Dron era uno di quei contadini forti fisicamente e moralmente che, non appena
raggiungono gli anni della maturità, si lasciano crescere una lunga barba e vivono senza
mutare in nulla fino a sessanta, settant'anni, senza un capello bianco, senza perdere un
dente, dritti e solidi a sessant'anni come a trenta.

       Poco dopo la migrazione verso i «fiumi caldi», alla quale aveva partecipato come
tutti gli altri, Dron era stato nominato starosta di Boguèarovo, e da allora per ventitré anni
aveva ricoperto questa carica in modo irreprensibile. I contadini temevano più lui del
padrone. I signori, sia il vecchio principe, sia il giovane, sia l'amministratore, lo avevano in
grande stima e per celia lo chiamavano ministro. Durante tutti gli anni del suo servizio,
Dron non era stato una sola volta ubriaco, o malato; mai, né dopo le notti insonni, né dopo
qualsiasi fatica, aveva dato segno di stanchezza; e pur non sapendo leggere né scrivere,
non aveva mai dimenticato un conto di denaro o di quintali di farina, nonostante gli
enormi carichi che ne vendeva, o un solo mannello di grano per ogni ettaro dei campi di
Boguèarovo.

       Fu appunto questo Dron che Alpatyè, giunto da Lysye Gory devastata, chiamò
presso di sé il giorno dei funerali del principe: gli ordinò di preparare dodici cavalli per le
carrozze della principessina e diciotto carri per i bagagli che dovevano essere portati via
da Boguèarovo. Sebbene i contadini pagassero un canone, l'esecuzione di quest'ordine,
secondo Alpatyè, non poteva incontrare difficoltà, perché a Boguèarovo c'erano
duecentotrenta famiglie e i contadini erano agiati. Ma lo starosta Dron, dopo aver ascoltato
l'ordine, abbassò gli occhi senza parlare. Alpatyè gli fece i nomi dei contadini che
conosceva e presso i quali aveva dato ordine di prelevare i carri.

       Dron rispose che i cavalli di quei contadini erano fuori per trasporti. Allora Alpatyè
menzionò altri contadini; ma anche questi, a detta di Dron, non avevano cavalli, perché
alcuni erano impegnati per i carriaggi militari, altri erano vecchi e fiacchi, altri ancora
erano morti per mancanza di foraggio. Secondo Dron non era possibile radunare cavalli a
sufficienza, non solo per il trasporto dei bagagli, ma nemmeno per le carrozze.

       Alpatyè fissò Dron attentamente e si accigliò. Come Dron era un esemplare starosta
contadino, così Alpatyè a buon diritto amministrava da trent'anni i possedimenti del
principe ed era un fattore efficientissimo. Egli era al più alto grado capace di intuire con
un fiuto eccezionale i bisogni e gli istinti del popolo col quale aveva a che vedere: per
questo era un amministratore di prim'ordine. Diede quell'occhiata a Dron e comprese
all'istante che le risposte di quest'ultimo non riflettevano il suo pensiero, ma si
richiamavano a quel generale stato d'animo del mir di Boguèarovo da cui lo starosta era
stato ormai sopraffatto. Ma nello stesso tempo sapeva che Dron, il quale si era arricchito
                                                                                            865
www.writingshome.com
                               Lev Nicolaevic Tolstoj – Guerra e pace


ed era avversato dalla comunità, doveva tentennare fra i due campi opposti: quello dei
signori e quello dei contadini. Notò quest'esitazione nel suo sguardo onde, aggrottando la
fronte, Alpatyè s'avanzò di un passo verso Dron.

       «Senti, Dranuška!» disse. «Non raccontarmi frottole. Sua Eccellenza il principe
Andrej Nikolaiè mi ha ordinato personalmente di far sgomberare l'intera comunità e di
non restare col nemico; in proposito c'è anche un decreto dello zar. E chi resta, è un
traditore dello zar. Mi hai sentito?»

       «Vi sento,» rispose Dron senza alzare gli occhi.

       Ma Alpatyè non si accontentava di questa risposta.

       «Bada, Dron, che andrà a finir male,» gli disse scuotendo il capo.

       «Come vorrete voi!» disse Dron tristemente.

       «Ehi, Dron, smettila!» ripete Alpatyè levando la mano di tasca e indicando con un
gesto solenne il pavimento sotto i piedi di Dron. «Io ti leggo dentro; anzi vedo per tre
spanne sotto di te,» continuò, scrutando il pavimento sotto i piedi di Dron.

       Dron si turbò, gettò ad Alpatyè un'occhiata sfuggente e tornò a chinare gli occhi.

       «Tu lascia perdere le fandonie e dì alla gente che si prepari ad abbandonare le case e
a partire per Mosca. E che preparino le carrette per i bagagli della principessa. Devono
essere pronte domattina. Tu, però, all'adunanza non ci andare. Capito?»

       Dron gli cadde d'improvviso ai piedi.

       «Jakov Alpatyè, licenziami! Prenditi le chiavi, licenziami, per amore di Cristo!»

       «Smettila!» gridò Alpatyè adirato. «Vedo per tre spanne sotto di te,» disse ancora
una volta, sapendo che la sua arte nell'accudire alle api, la sua conoscenza di quando si
dovesse seminare l'avena e il fatto di aver saputo accontentare per vent'anni il vecchio
principe da tempo gli avevano procacciato la fama di stregone, e che la facoltà di vedere
per tre spanne sotto una persona veniva appunto attribuita a costoro.

       Dron si alzò e avrebbe voluto dir qualcosa, ma Alpatyè lo interruppe:

       «Che cosa vi siete messi in testa? Eh?... Che cosa nascondete?»

       «Che posso fare, io, col popolo?» disse Dron. «È tutto sottosopra. Io dico loro le
stesse cose...»

                                                                                            866
www.writingshome.com
                               Lev Nicolaevic Tolstoj – Guerra e pace


       «È quel che dico anch'io,» fece Alpatyè. «Bevono?» domandò brevemente.

       «È tutto in rivolta, Jakov Alpatyè; hanno fatto portare un altro barile.»

       «Allora ascolta. Io andrò dal capo della polizia e tu informa la gente che la
smettano. E che i carri saltino fuori!»

       «Sissignore,» rispose Dron.

       Jakov Alpatyè non insistette oltre. Da molto tempo trattava col popolo e sapeva che
il miglior modo per farlo obbedire sta nel non manifestare il minimo dubbio che possano
non obbedire. Ottenuto da Dron quel docile «sissignore», Alpatyè se ne accontentò,
sebbene non soltanto dubitasse, ma fosse quasi sicuro che i carri non sarebbero stati forniti
senza l'appoggio del comando militare.

       E in effetti, la sera i carri non erano pronti. Davanti all'osteria del villaggio si era
radunata una nuova assemblea, nel corso della quale era stato deliberato di far fuggire i
cavalli nella foresta e di non concedere i carri. Senza dir nulla di questo alla principessina,
Alpatyè diede ordine di scaricare i propri bagagli dai cavalli venuti da Lysye Gory e di
prepararli per la carrozza della principessina; quindi si recò dalle autorità.



X



       Dopo i funerali del padre, la principessina Mar'ja si chiuse nella sua stanza e non
fece entrare nessuno. Alla porta si avvicinò la cameriera e disse che Alpatyè era venuto a
chiedere disposizioni per la partenza. (Questo avveniva prima del colloquio di Alpatyè
con Dron.) La principessina Mar'ja si sollevò appena dal divano sul quale stava sdraiata e
attraverso la porta chiusa disse che non sarebbe partita; pregava soltanto di esser lasciata
in pace.

       Le finestre della stanza in cui la principessina era coricata, guardavano a ovest. Lei
era adagiata sul divano, il viso rivolto alla parete; rigirava con le dita i bottoni del cuscino
di cuoio, e non vedeva altro che quel cuscino, mentre la sua mente confusa le si
concentrava su un unico pensiero: pensava all'irrevocabilità della morte, alla bassezza,
finora ignorata, della propria anima, manifestatasi durante la malattia del padre. Avrebbe
voluto pregare, ma non osava, non osava rivolgersi a Dio nello stato d'animo in cui
versava. Rimase a lungo sdraiata in quella posizione.

                                                                                            867
www.writingshome.com
                               Lev Nicolaevic Tolstoj – Guerra e pace


         Il sole era girato dalla parte opposta della casa, e gli obliqui raggi del tramonto
illuminavano la camera e una parte del cuscino di marocchino sul quale era fisso lo
sguardo della principessina Mar'ja. A un tratto il corso dei suoi pensieri si arrestò.
Inconsciamente si sollevò, mettendosi a sedere; si accomodò i capelli, si alzò e andò alla
finestra, involontariamente aspirando la frescura di quella serata limpida ma ventosa.

         «Sì, adesso puoi goderti con tuo comodo la serata! Lui ormai non c'è più e nessuno
ti disturba,» disse a se stessa; e abbandonandosi su una sedia, reclinò il capo sul
davanzale.

         Qualcuno con voce tenera e sommessa la chiamò dalla parte del giardino, e le posò
un bacio sui capelli. Alzò gli occhi. Era m.lle Bourienne in abito nero e pleureuses. Costei si
era avvicinata silenziosamente alla principessina Mar'ja, l'aveva baciata con un sospiro e
era scoppiata in lacrime. La principessina Mar'ja si volse a guardarla. Risalirono alla sua
mente gli antichi contrasti; la gelosia per lei; e del pari si sovvenne che lui, negli ultimi
tempi, era assai mutato nei riguardi di m.lle Bourienne, tanto che non la poteva più
soffrire. Dunque erano ingiusti i rimproveri che lei le aveva mosso in cuor suo. «Proprio
io, proprio io che ho desiderato la sua morte, sarei quella che osa giudicare gli altri!»
pensò.

         Alla mente della principessina Mar'ja si delineò nel modo più vivo la situazione di
m.lle Bourienne, che negli ultimi tempi lei aveva allontanata dalla propria compagnia, ma
al tempo stesso dipendeva da lei e viveva in casa di estranei. Provò per lei un moto di
pietà. La guardò con espressione mite e interrogativa e le tese la mano. Subito m.lle
Bourienne ricominciò a piangere, a baciarle la mano e a parlare del dolore da cui era stata
colpita, rendendosi partecipe di questo dolore. Disse che l'unica consolazione al suo dolore
era il fatto che la principessina le avesse permesso di condividerlo con lei. E aggiunse che
tutti i precedenti malintesi dovevano cessare di esistere di fronte a tanto dolore; che lei si
sentiva pura al cospetto di tutti e che lui di lassù certamente vedeva il suo amore e la sua
gratitudine. La principessina l'ascoltava senza comprendere le sue parole, ma ogni tanto la
guardava e porgeva istintivamente l'orecchio al suono di quella voce.

         «La vostra situazione è doppiamente crudele, cara principessina,» disse m.lle
Bourienne dopo un breve silenzio. «Io capisco che voi non abbiate potuto e non possiate
pensare a voi stessa; ma io, dato l'affetto che mi lega a voi, sono autorizzata a farlo...
Alpatyè è venuto da voi? Vi ha parlato della partenza?» domandò.




                                                                                           868
www.writingshome.com
                               Lev Nicolaevic Tolstoj – Guerra e pace


       La principessina Mar'ja non rispose. Non capiva chi dovesse partire, e per dove. «Si
può forse intraprendere qualcosa, pensare a qualcosa, adesso? Non è forse tutto senza
importanza, ormai.?» E non rispondeva.

       «Saprete certo, chère Marie,» disse m.lle Bourienne, «saprete certo che noi siamo in
grave pericolo, che siamo circondati dai francesi. Adesso partire è pericoloso. Se ci
mettessimo in viaggio, quasi di certo cadremmo prigioniere e Dio sa...»

       La principessina Mar'ja guardò la sua amica senza capire che cosa dicesse.

       «Ah, se qualcuno sapesse come tutto ormai mi è indifferente,» disse. «Si capisce,
non vorrei allontanarmi da lui per nessuna ragione al mondo ... Alpatyè mi ha detto
qualcosa a proposito di partenza ... Parlate voi con lui; io non posso, non voglio
assolutamente... non posso...»

       «Ho già parlato un poco con Alpatyè. Lui spera che si riesca a partire domani, ma io
credo che ormai sarebbe meglio restare,» disse m.lle Bourienne. «Perché, convenitene,
chère Marie, cadere a mezza strada nelle mani dei soldati o dei contadini in rivolta lungo la
strada sarebbe spaventoso!» M.lle Bourienne tolse dal ridicule un proclama del generale
francese Rameau (stampato su una carta insolita che non era certo russa) nel quale si
diceva che gli abitanti non dovevano abbandonare le loro case, che le autorità francesi
avrebbero garantito loro la dovuta protezione; e lo porse alla principessina.

       «Io credo che la cosa migliore sarebbe di rivolgerci a questo generale,» disse m.lle
Bourienne, «e sono sicura che vi sarà usato il dovuto rispetto.»

       La principessina Mar'ja lesse il testo del proclama e singhiozzi senza lacrime le
contrassero il viso.

       «Da chi ci è giunto questo foglio?» domandò.

       «Probabilmente hanno saputo che io sono francese... dal nome,» rispose arrossendo
m.lle Bourienne.

       La principessina Mar'ja, con quel foglio fra le mani si scostò dalla finestra. Pallida in
viso, uscì dalla stanza ed entrò nello studio del principe Andrej.

       «Dunjaša, chiamatemi Alpatyè, Dronuška, qualcuno,» esclamò, «e dite ad Amal'ja
Karlovna che non entri da me,» soggiunse, udendo la voce di m.lle Bourienne.

       «Partire subito! Partire al più presto!» si diceva la principessina Mar'ja, inorridendo
al pensiero di poter cadere nelle mani dei francesi. «Se il principe Andrej fosse venuto a
                                                                                            869
www.writingshome.com
                                  Lev Nicolaevic Tolstoj – Guerra e pace


sapere che lei era in balia dei francesi; che lei, la figlia del principe Nikolaj Andrei?
Bolkonskij, aveva chiesto al signor generale Rameau di concederle protezione e aveva
approfittato di tanta benevolenza!» Quest'idea la terrorizzava, la faceva sussultare e
arrossire, suscitando in lei accessi d'ira e di orgoglio che non aveva mai provato.
Vivamente le apparve tutto ciò che c'era nella sua situazione non solo di penoso, ma,
soprattutto, di offensivo. «Loro, i francesi, si stabiliranno in questa casa; il signor generale
Rameau occuperà lo studio del principe Andrej; e per divertimento si metterà a sfogliare e
a leggere le sue lettere e le sue carte. M.lle Bourienne lui fera les honneurs de Boguèarovo. A
me daranno una stanza per misericordia; i soldati profaneranno la tomba ancora fresca di
mio padre per asportarne le croci e le stelle; mi racconteranno delle loro vittorie sui russi,
esprimeranno ipocritamente la loro partecipazione al mio dolore...» pensava la
principessina Mar'ja formulando idee che non erano proprie, ma sentendosi obbligata a far
suoi i pensieri di suo padre e di suo fratello. Per lei, personalmente, non aveva importanza
fermarsi qui o là, muoversi nell'una o nell'altra direzione; ma nello stesso tempo si sentiva
la rappresentante del padre scomparso e del principe Andrej. Che cosa avrebbero detto,
che cosa avrebbero fatto in quel momento? ecco cosa anche lei sentiva necessario fare.
Andò nello studio del principe Andrej, e cercando di compenetrarsi nelle idee del fratello,
meditò sulla propria situazione.

       Le esigenze della vita, che aveva creduto annientate con la morte di suo padre, si
presentarono a un tratto alla principessina Mar'ja, con una nuova e ancor sconosciuta
energia e la investirono tutta.

       Sconvolta, accesa in viso, camminava per la stanza, facendo chiamare ora Alpatyè,
ora Michail Ivanoviè, ora Tichon, ora Dron. Dunjaša, la njanja e tutte le ragazze non
potevano dirle in qual misura fosse esatto tutto ciò che aveva detto m.lle Bourienne.
Alpatyè non era a casa: era andato al comando militare. Michail Ivanyè, l'architetto, a sua
volta convocato, si presentò dalla principessina Mar'ja con gli occhi assonnati, ma non
seppe dir nulla di preciso. Alle domande di lei rispose col sorriso di consenso col quale da
quindici anni era abituato a rispondere alle domande del vecchio principe, senza
esprimere la propria opinione; sicché dalle sue risposte non era possibile arrivare a
conclusioni definite. Il terzo chiamato, il vecchio cameriere Tichon, con un volto pallido e
alterato che recava l'impronta di un inguaribile dolore, rispondeva «sissignora» a tutte le
domande della principessina, e al solo guardarla si tratteneva a stento dal singhiozzare.

       Finalmente entrò nella stanza lo starosta Dron. Fece un profondo inchino alla
principessina Mar'ja e si fermò presso lo stipite della porta.

       La principessina attraversò la stanza e si fermò di fronte a lui.
                                                                                            870
www.writingshome.com
                                  Lev Nicolaevic Tolstoj – Guerra e pace


       «Dronuška,» disse, riconoscendo in lui un amico fidato, quello stesso Dronuška che
dal suo viaggio annuale alla fiera di Vjaz'ma, ogni volta le portava e le porgeva con un
sorriso uno specialissimo panpepato. «Dronuška, adesso, dopo la nostra sventura che ci ha
colpiti...» aveva preso a dire; poi tacque, non avendo la forza di proseguire.

       «Siamo tutti nelle mani di Dio,» disse lui con un sospiro.

       Tacquero entrambi.

       «Dronuška, Alpatyè è fuori, non so dove sia andato, ed io non ho nessuno a cui
rivolgermi. È vero quello che mi dicono, che non posso più partire?»

       «Perché non potresti partire, Eccellenza? partire si può...» disse Dron.

       «Mi hanno detto che sarebbe pericoloso perché il nemico ormai è vicino. Io, mio
caro, non posso far nulla, non capisco nulla, non ho nessuno al mio fianco. Ma voglio
assolutamente partire stanotte o domattina presto.»

       Dron taceva e guardava di sotto in su la principessina Mar'ja.

       «Non ci sono cavalli,» rispose Dron, «l'ho detto anche a Jakov Alpatyè.»

       «Come mai non ce ne sono?» disse la principessina.

       «Tutto a causa di questo castigo di Dio. I cavalli che c'erano li hanno requisiti per
l'esercito; gli altri sono morti. È un'annata così. Altro che dar da mangiare ai cavalli, c'è da
pensare noialtri a non morire di fame! C'è gente che passa perfino tre giorni senza
mangiare. Non c'è più niente, ci hanno ridotti alla miseria.»

       La principessina Mar'ja ascoltava attentamente le parole dell'uomo.

       «I contadini, dunque, sono ridotti così male? Non hanno più grano?» domandò.

       «Muoiono di fame,» rispose Dron, «altro che procurare i carri...»

       «Ma tu perché non l'hai detto, Dronuška? Non c'è modo di aiutarli? Io sono pronta a
fare tutto quello che posso...»

       Riusciva strano alla principessina Mar'ja, capacitarsi che in un momento simile,
quando tanto dolore colmava la sua anima, potesse esserci gente ricca e gente povera, e
che i ricchi non potessero soccorrere i poveri. Confusamente sapeva, e aveva sentito dire,
che esisteva il grano dei padroni e che talvolta veniva distribuito ai contadini; sapeva
altresì che né suo padre né suo fratello avrebbero mai negato alcunché ai contadini in caso

                                                                                            871
www.writingshome.com
                              Lev Nicolaevic Tolstoj – Guerra e pace


di bisogno. Temeva soltanto di commettere un errore nel formulare l'ordine di quella
distribuzione di grano ai contadini, pur volendolo mettere a loro disposizione. Era
contenta, peraltro, di quest'occasione che le veniva offerta, di occuparsi di qualcosa che la
distogliesse dal suo dolore, senza doversene vergognare. Chiese dunque a Dronuška quali
fossero le esatte necessità dei contadini e a quanto ammontasse il grano padronale a
Boguèarovo.

      «Noi qui abbiamo del grano padronale, della parte di mio fratello, vero?» domandò.

      «Il grano dei padroni è ancora intatto,» disse con orgoglio Dron, «il nostro principe
non aveva dato ordine di venderlo.»

      «Distribuiscilo ai contadini, dà pure tutto quello che è necessario: ti autorizzo a
nome di mio fratello,» disse la principessina Mar'ja.

      Dron non rispose e trasse un profondo sospiro.

      «Distribuisci loro questo grano, se è abbastanza per tutti. Distribuiscilo tutto. Te lo
ordino in nome di mio fratello: spiega che quanto è nostro è anche loro. Digli così, hai
capito?»

      Dron fissava la principessina mentre lei parlava.

      «Licenziami, matuška, per amor di Dio! Ordina che si prendano le mie chiavi,»
esclamò. «Ho servito ventitrè anni, non mi sono mai comportato male. Licenziami, per
amor di Dio.»

      La principessina Mar'ja non capiva che cosa quest'uomo volesse da lei e perché la
supplicasse di licenziarlo. Gli rispose che non aveva mai dubitato della sua devozione e
che era pronta a fare qualunque cosa per aiutare lui e i contadini.



XI



      Un'ora dopo Dunjaša si presentò alla principessina e le disse che Dron era tornato, e
che tutti i contadini - secondo l'ordine da lei stessa impartito - si erano radunati vicino al
fienile perché desideravano parlare con la padrona.

      «Ma io non li ho mai convocati,» rispose la principessina Mar'ja, «ho solo ordinato a
Dronuška che venisse loro distribuito il grano.»
                                                                                          872
www.writingshome.com
                               Lev Nicolaevic Tolstoj – Guerra e pace


       «Per amor di Dio, matuška, date ordine che se ne vadano, non accostatevi a loro. È
soltanto un raggiro,» disse Dunja?a, «poi verrà Jakov Alpatyè e partiremo... ma voi non
arrischiatevi...»

       «Ma quale raggiro?» chiese stupita la principessina.

       «Che volete che ne sappia... solo datemi retta... per amor di Dio. Ecco, chiedetene
anche alla njanja. Dicono che non vogliono accondiscendere a partire come voi avete
ordinato.»

       «Non dire sciocchezze. E poi io non ho mai dato ordine che partissero...» disse la
principessina Mar'ja. «Chiama Dronuška.»

       Sopravvenne Dronuška e confermò le parole di Dunjaša: i contadini si erano
radunati per ordine della principessina.

       «Ma io non li ho mai chiamati,» ribatte la principessina Mar'ja. «Certamente tu hai
travisato le mie parole. Io ho detto soltanto di distribuire loro il grano.»

       Dron sospirò e non rispose.

       «Se lo ordinate, loro se ne andranno,» disse.

       «No, no, andrò io da loro,» rispose la principessina.

       Nonostante le esortazioni di Dunjaša e della njanja volessero dissuaderla, la
principessina Mar'ja usci sulla scalinata. Dron, Dunjaga e la njanja e Michail Ivanyè la
seguirono.

       «Probabilmente loro pensano che io offro il grano per convincerli a restare, mentre
io me ne vado, abbandonandoli in balia dei francesi,» pensava la principessina.
«Prometterò a tutti una provvista di viveri per un mese nella tenuta vicino a Mosca, e
alloggi per tutti; sono convinta che Andrej avrebbe fatto ancor di più, se fosse stato al mio
posto,» pensava, mentre nell'ombra del crepuscolo si avvicinava alla folla radunata sullo
spiazzo davanti al granaio.

       La folla si rinserrò e si mosse, e tutti in gran fretta si tolsero i copricapi. La
principessina Mar'ja si avvicinava a passo svelto, tenendo gli occhi bassi e impigliandosi
coi piedi nelle falde del vestito. Su di lei erano fissi innumerevoli occhi di giovani e di
vecchi. Tante e così diverse erano le facce, che la principessina non riusciva a vederne
nessuna; e sentendo che era necessario incominciare a parlare con tutti, non sapeva come


                                                                                         873
www.writingshome.com
                               Lev Nicolaevic Tolstoj – Guerra e pace


fare. Ma una volta ancora la coscienza di rappresentare il padre e il fratello sopravvenne a
darle coraggio e arditamente cominciò a parlare.

       «Sono molto contenta che siate venuti,» esordì la principessina Mar'ja senza alzare
gli occhi e sentendo il pulsare rapido e forte del suo cuore. «Dronuška mi ha detto che la
guerra vi ha rovinati. È la nostra comune sventura e io non lesinerò alcunché pur di
venirvi in aiuto Parto anch'io, perché è ormai pericoloso trattenersi; il nemico è vicino...
giacché... Vi darò tutto, amici miei, e vi prego di prendere tutto, tutto il nostro grano
affinché non dobbiate patire di alcuna strettezza. E se vi hanno detto che vi distribuisco il
grano allo scopo di convincervi a restare, sappiate che non è la verità. Al contrario vi
esorto a partire con tutti i vostri averi per la nostra tenuta di Mosca; e là m'impegno con
formale promessa a fare in modo che non manchiate di nulla. Vi saranno dati pane e case.»

       La principessina fece una pausa. Tra la folla non si udiva che qualche sospiro.

       «Non faccio questo seguendo un'idea personale,» proseguì la principessina «lo
faccio a nome del mio defunto padre che era per voi un buon padrone, e per conto di mio
fratello e di suo figlio.»

       Fece un'altra pausa. Nessuno interruppe il suo silenzio.

       «La nostra è una sventura comune e noi spartiremo tutto in parti uguali. Tutto ciò
che è mio è anche vostro,» disse essa, volgendo lo sguardo sui visi che le stavano dinnanzi.

       Tutti gli occhi la guardavano con un'identica espressione, di cui lei non capiva il
significato. Fosse curiosità, devozione, gratitudine, paura o diffidenza, l'espressione di
tutti i visi era comunque identica.

       «Vi siamo grati della vostra benevolenza; ma a noi non occorre prendere il grano
padronale,» disse una voce dalle ultime file della folla.

       «Ma perché?» disse la principessina.

       Nessuno rispose, e la principessina Mar'ja, guardando la folla, si accorse che adesso
tutti gli occhi di cui incrociava lo sguardo si abbassavano a terra.

       «Perché dunque non volete?» chiese una seconda volta.

       Nessuno rispose.

       La principessina cominciava a sentirsi oppressa da quel silenzio. Ella cercava di
cogliere lo sguardo di qualcuno.

                                                                                         874
www.writingshome.com
                               Lev Nicolaevic Tolstoj – Guerra e pace


       «Perché non parlate?» chiese, rivolgendosi a un uomo anziano, che se ne stava
davanti a lei appoggiandosi a un bastone. «Dillo, se pensi che occorra qualcos'altro. Sono
pronta a qualsiasi cosa,» disse quando le riuscì di coglierne lo sguardo.

       Ma quello, come fosse offeso, abbassò ancor di più il capo ed esclamò:

       «E perché acconsentire? A noi non ci serve il grano.»

       «A quale scopo abbandonare tutto? Non vogliamo... Manca il nostro consenso. Noi
abbiamo compassione di te, ma non c'è il nostro consenso. Parti, tu... Va' da sola...»
echeggiarono varie parti tra la folla. E di nuovo sui volti di quei contadini si dipinse la
medesima espressione; adesso era non già un'espressione di curiosità e di riconoscenza,
ma di accanita risolutezza.

       «Voi non mi avete capita, ne sono certa,» disse con un triste sorriso la principessina
Mar'ja. «Perché non volete partire? Io prometto di alloggiarvi, di nutrirvi. Qui, invece, il
nemico vi manderà in rovina...»

       Ma la sua voce fu soffocata dalle voci della folla.

       «Non c'è il nostro consenso, che ci rovini pure! Non lo prendiamo il tuo grano! Non
c'è il nostro consenso!»

       Di nuovo la principessina Mar'ja cercò di cogliere qualche sguardo tra la folla, ma
nessuno teneva gli occhi levati su di lei; gli sguardi la sfuggivano. Cominciò a provare una
strana sensazione d'impaccio.

       «Guarda un po', quella ci dà proprio un buon consiglio: di andar dietro di lei in
servitù! Manda pure in rovina le case e lasciati ridurre uno schiavo. E come no? Io ti dò il
grano, dice lei!» echeggiavano varie voci nella folla.

       A capo chino la principessina Mar'ja abbandonò l'adunanza e rientrò in casa. Dopo
aver ribadito a Dron l'ordine che per l'indomani fossero pronti i cavalli per la partenza, si
ritirò nella sua camera, e ivi rimase sola coi suoi pensieri.



XII



       Quella notte la principessina Mar'ja rimase a lungo seduta davanti alla finestra
aperta della sua camera; porgendo l'orecchio alle voci dei contadini che giungevano fino a
                                                                                         875
www.writingshome.com
                                Lev Nicolaevic Tolstoj – Guerra e pace


lei dal villaggio. Ma non pensava a loro. Sentiva che, per quanto si fosse preoccupata per
la loro sorte, non sarebbe mai riuscita a capirli. Pensava sempre alla stessa cosa: al suo
dolore, che adesso, dopo la pausa dovuta alle preoccupazioni immediate, veniva ormai ad
appartenere al passato. Adesso ormai poteva ricordare: poteva piangere e pregare. Al
tramonto il vento cadde. La notte era fresca e tranquilla. A mezzanotte le voci
cominciarono a chetarsi. Si udì il canto di un gallo; dietro i tigli emerse la luna piena,
mentre si levava, bianca e rorida, la nebbiolina causata dalla guazza. Poi sulla casa e sul
villaggio regnò il silenzio.

       L'una dopo l'altra le si riprospettavano le scene del recente passato: della malattia e
degli ultimi momenti di suo padre. E con mesta gioia lei si fermava su queste immagini,
respingendo da sé con orrore solo l'ultima visione, quella della sua morte, che, lei lo
sentiva, non era in grado di contemplare nemmeno nella propria immaginazione, in
quell'ora silenziosa e misteriosa della notte. E quelle scene le apparivano con tanta
chiarezza e con tale dovizia di particolari, che le sembravano a tratti una realtà trascorsa, a
tratti una realtà proiettata nel futuro.

       Ora le appariva al vivo il momento nel quale lui era stato assalito dal primo colpo e
l'avevano trascinato a forza di braccia dal giardino di Lysye Gory; e lui farfugliava
qualcosa muovendo la lingua impotente, contraendo le sopracciglia canute e volgendo
verso di lei quello sguardo inquieto e intimidito.

       «Fin da quell'istante lui voleva dirmi quello che mi ha detto il giorno della sua
morte,» pensò. «Ha continuato a pensare quello che mi ha detto.» Ed ecco tornarle alla
memoria in tutti i particolari la notte a Lysye Gory, la vigilia del giorno in cui aveva avuto
il colpo; quando lei, presaga della disgrazia, aveva deciso di restare al suo fianco contro la
sua volontà. Non aveva dormito. Durante la notte era scesa in punta di piedi e,
avvicinandosi alla porta della serra dove quella notte pernottava suo padre, aveva porto
l'orecchio alla sua voce. Egli parlava a Tichon con voce rotta dalla stanchezza. Diceva
qualcosa della Crimea, di certe notti tiepide, dell'imperatrice. Evidentemente aveva voglia
di parlare. «Perché non mi ha chiamato? Perché non mi ha permesso di essere accanto a
lui, al posto di Tichon?» aveva pensato allora - e pensava anche ora - la principessina
Mar'ja. «Ormai non dirà più a nessuno tutto ciò che aveva nell'anima. Ormai né per lui, né
per me tornerà il momento in cui avrebbe potuto dire ciò che voleva dire; ed io, non
Tichon, l'avrei ascoltato e l'avrei compreso. Perché allora non sono entrata nella stanza?»
continuava a pensare. «Chissà, forse mi avrebbe detto ciò che ha detto il giorno della
morte. Anche allora, mentre conversava con Tichon, aveva chiesto due volte di me. Voleva
vedermi, e io ero lì, dietro la porta. Per lui era malinconico e opprimente parlare con

                                                                                           876
www.writingshome.com
                              Lev Nicolaevic Tolstoj – Guerra e pace


Tichon che non lo capiva. Ricordo che a un certo momento si era messo a dirgli qualcosa
di Liza, come se lei fosse stata viva. Si era scordato che Liza era morta, e Tichon glielo
aveva rammentato. Allora lui aveva gridato: "Sei un idiota!" Si sentiva oppresso. Da dietro
la porta avevo udito che gemendo si era sdraiato sul letto e aveva gridato forte: "Dio mio!"
Perché non sono entrata, allora? Che cosa mi avrebbe fatto? Che cosa avevo da perdere?
Lui, forse ne sarebbe stato riconfortato, mi avrebbe detto quella parola...» E la
principessina Mar'ja pronunciò ad alta voce la parola tanto affettuosa che il padre le aveva
detto il giorno della sua morte. «A-ni-ma mia!» ripeté la principessina Mar'ja e scoppiò in
lacrime che le alleggerivano l'anima. Ora vedeva davanti a sé il suo viso. Non il viso che
conosceva da quando aveva coscienza di sé e che aveva sempre veduto da una certa
distanza; ma quell'altro viso, timido e debole, che per la prima volta aveva scrutato da
vicino con tutte le sue rughe e in ogni minimo dettaglio quando, l'ultimo giorno, s'era
chinata sulla sua bocca per sentire ciò che lui diceva.

       «Anima mia,» ripeté ancora.

       «Che cosa pensava quando aveva detto quelle parole? Che cosa pensa adesso?»
All'improvviso quella domanda le si affacciò alla mente. E, quale risposta, se lo vide
dinanzi con la stessa espressione che aveva nella bara, il viso legato da quel fazzoletto
bianco. E l'orrore che l'aveva invasa in quel momento, quando lo aveva toccato e si era
persuasa che non soltanto non era più lui, ma qualcosa di misterioso e repellente, tornò ad
assalirla anche adesso. Avrebbe voluto pensare ad altro, avrebbe voluto pregare, ma non
poteva far niente. Con i grandi occhi spalancati guardava la luce della luna e le ombre; ad
ogni istante si aspettava di veder riapparire quel suo viso da morto: e aveva la sensazione
che questo silenzio, gravando sulla casa e dentro la casa, la tenesse inchiodata.

       «Dunjaša!» mormorò. «Dunjaša!» gridò con voce alterata; e strappandosi a quel
silenzio corse verso la stanza delle cameriere, incontro alla njanja e alle ragazze che si
affrettavano ad accorrere, rispondendo al suo richiamo.



XIII



       Il 17 agosto Rostov e Il'in, accompagnati da Lavruška, appena ritornato dalla
prigionia, e da un ussaro d'ordinanza, dal loro accampamento di Jankovo, a quindici
verste da Boguèarovo, erano andati a fare una passeggiata a cavallo, con l'intenzione di


                                                                                        877
www.writingshome.com
                                  Lev Nicolaevic Tolstoj – Guerra e pace


provare il nuovo cavallo comperato da Il'in e di vedere se, nei villaggi intorno, ci fosse del
fieno.

         Negli ultimi tre giorni Boguèarovo era venuta a trovarsi fra i due eserciti nemici,
sicché era facile che vi passasse una retroguardia russa o un'avanguardia francese, e perciò
Rostov, da diligente comandante di squadrone, desiderava approfittare, prima dei
francesi, di quei viveri che rimanevano a Boguèarovo.

         Rostov e Il'in erano di buon umore. Cavalcando verso Boguèarovo, alla volta di una
tenuta principesca con una casa padronale, dove speravano di trovare molta servitù e delle
belle cameriere, interrogavano Lavruška su Napoleone e ridevano dei suoi racconti, o si
rincorrevano per mettere alla prova il cavallo di Il'in.

         Rostov non sapeva e non s'immaginava che il villaggio verso cui andava era
proprietà di quello stesso Bolkonskij che era stato fidanzato di sua sorella.

         Per l'ultima volta Nikolaj e Il'in lanciarono a gara i loro cavalli nella curva prima di
Boguèarovo, e Rostov, che aveva sorpassato Il'in entrò per primo al galoppo nella strada
del villaggio.

         «Mi hai sorpassato,» disse Il'in con il viso arrossato.

         «Sì, sono sempre avanti; sul campo e qui,» rispose Rostov carezzando con la mano il
suo cavallo del Don che si era coperto di schiuma.

         «E io sul mio francese, eccellenza,» diceva dietro a loro, Lavruška, chiamando la sua
rozza da tiro un cavallo francese, «vi avrei sorpassati, ma non volevo coprirvi di
vergogna.»

         Si avvicinarono al passo al granaio, davanti al quale c'era una folla di contadini.
Alcuni si tolsero i berrettoni; altri, senza scoprirsi, guardavano i cavalieri che si
avvicinavano. Due vecchi alti di statura, con i visi rugosi e le barbe rade, uscivano da una
taverna e si accostarono ai due ufficiali con il sorriso sulle labbra, traballando e cantando
una canzone stonata.

         «Bravi!» disse ridendo Rostov. «E allora, avete del fieno?»

         «E come si somigliano...» disse Il'in.

         «L'alle... eee... graaa... aaa chiac... chie... raaa... taaa...» canticchiava uno dei vecchi,
con un sorriso beato sulle labbra.


                                                                                                  878
www.writingshome.com
                                  Lev Nicolaevic Tolstoj – Guerra e pace


       Un contadino uscì dalla folla e si avvicinò a Rostov.

       «Voi chi sareste?» domandò.

       «Francesi,» rispose ridendo Il'in. «Ecco Napoleone in persona,» disse indicando
Lavruška.

       «Sicché sareste russi,» domandò ancora il contadino.

       «E ne avete molte di forze qui?» chiese un altro contadino, basso di statura,
accostandosi a loro.

       «Molte, molte,» rispose Rostov. «Ma perché vi siete radunati qui?» soggiunse. «C'è
una festa?»

       «I vecchi si sono radunati per una faccenda della comunità,» rispose il contadino,
allontanandosi da lui.

       In quel momento, sulla strada che veniva dalla casa padronale, apparvero due
donne e un uomo con un cappello bianco, che si dirigevano verso gli ufficiali.

       «Quella in rosa è mia, guai a chi me la toglie!» disse Il'in, notando Dunjaša che,
risoluta, correva verso di lui.

       «Sarà nostra!» disse Lavruška a Il'in strizzando l'occhio.

       «Che vi serve, bellezza mia?» le domandò Il'in, sorridendo.

       «La principessina ha ordinato d'informarsi di che reggimento siete e qual è il vostro
nome...»

       «Questo è il conte Rostov, comandante di squadrone, e io sono il vostro umilissimo
servitore.»

       «Chiac... chieee... raa... taaa!» canterellava il contadino ubriaco, sorridendo
beatamente e guardando Il'in, che parlava con la ragazza.

       Dietro a Dunja?a si avvicinò a Rostov anche Alpatyè che già da lontano si era tolto il
cappello.

       «Ardisco disturbare vossignoria,» disse in modo rispettoso, ma con una relativa
noncuranza causata dalla giovinezza di quell'ufficiale, mentre si portava la mano sul petto.
«La mia padrona, la figlia del generale en chef principe Nikolaj Andreeviè Bolkonskij,
morto il 15 scorso, trovandosi in difficoltà a causa dell'ignoranza di queste persone,» e
                                                                                         879
www.writingshome.com
                              Lev Nicolaevic Tolstoj – Guerra e pace


indicò i contadini, «vi prega di favorire da lei... Non vi dispiacerebbe,» aggiunse poi con
un triste sorriso, «allontanarvi un poco da qui? Non è molto comodo parlare davanti...» e
Alpatyè indicò due contadini che gli ronzavano lì dietro come tafani intorno al cavalli.

      «Ah!... Alpatyè... Ah? Jakov Alpatyè!... Va benone! Scusa, per amor di Cristo. Va
benone! Aaa?...» dicevano i contadini, sorridendogli allegramente.

      Rostov guardò i vecchi ubriachi e sorrise.

      «O forse questo diverte, vossignoria?» disse Alpatyè con un'aria grave, indicando i
vecchi con la mano che non aveva infilato nello sparato della giubba.

      «No, qui c'è poco da divertirsi,» disse Rostov e si allontanò un poco. «Di che cosa si
tratta?» domandò.

      «Ardisco riferire a vossignoria che questa gente ignorante non vuole lasciare partire
la padrona dalla tenuta e minaccia di staccare i cavalli, tanto che da stamane tutto è
caricato e sua eccellenza non può partire.»

      «Non può essere!» esclamò Rostov.

      «Ho l'onore di riferirvi la pura verità!» ripeté Alpatyè.

      Rostov smontò da cavallo, passò le redini all'ordinanza, e si incamminò con Alpatyè
verso la casa, interrogandolo sui particolari del fatto. Effettivamente, l'offerta di grano
fatta il giorno prima dalla principessina, le sue spiegazioni con Dron e con la folla dei
contadini avevano guastato a tal punto le cose, che Dron aveva consegnato
definitivamente le chiavi, si era unito ai contadini e non si era neanche presentato quando
Alpatyè l'aveva fatto chiamare; alla mattina, quando la principessina aveva dato ordine di
attaccare i cavalli per partire, i contadini si erano riversati in gran folla al granaio e
avevano mandato a dire che non avrebbero lasciato partire la principessina dal villaggio,
che c'era l'ordine di non partire, e che avrebbero staccato i cavalli. Alpatyè si era recato da
loro per dissuaderli, ma gli avevano risposto (più di tutti parlava Karp; Dron non si era
fatto vedere, restando in mezzo alla folla), che non si poteva lasciare andar via la
principessina, che c'era un ordine in questo senso, e che la principessina rimanesse pure,
loro avrebbero continuato a servirla come prima e a obbedirla in tutto.

      Nel momento stesso in cui Rostov e Il'in erano giunti al galoppo sulla strada del
villaggio, la principessina Mar'ja, benché Alpatyè, la njanja e le cameriere la dissuadessero
dal farlo, aveva dato ordine di attaccare e avrebbe voluto partire; ma, vedendo i cavalieri


                                                                                           880
www.writingshome.com
                               Lev Nicolaevic Tolstoj – Guerra e pace


che arrivavano al galoppo, tutti li avevano presi per francesi, i cocchieri erano scappati e
nella casa si era levato il pianto delle donne.

       «Batjuška! Padre caro! Dio ti ha mandato,» dicevano voci commosse mentre Rostov
attraversava l'anticamera.

       La principessina Mar'ja, smarrita e senza forze, era seduta nel salone quando
introdussero Rostov. Non capiva chi fosse e perché fosse venuto, né che cosa sarebbe stato
di lei. Vedendo il suo viso russo e riconoscendo, dal modo di entrare e dalle prime parole
dette da Nikolaj, che era un uomo del suo mondo, lo guardò con il suo sguardo profondo e
radioso e cominciò a parlare con voce interrotta e tremante per l'emozione. Rostov ebbe
subito l'impressione di qualcosa di romantico in quell'incontro. «Una ragazza indifesa,
affranta dal dolore, sola, in balia di rozzi contadini in rivolta! E che strano destino mi ha
portato qui!» pensava Rostov ascoltandola e guardandola. «E che dolcezza, che nobiltà nei
suoi lineamenti e nell'espressione!» pensava, ascoltando il suo timido racconto.

       Quando lei disse che tutto era accaduto il giorno successivo ai funerali di suo padre,
la voce le tremò. Si voltò e poi, come temendo che Rostov potesse intuire nelle sue parole il
desiderio di impietosirlo, lo guardò con un'aria interrogativa e spaventata. Rostov aveva le
lacrime agli occhi. La principessina Mar'ja se ne accorse e lo guardò in modo riconoscente
con quel suo sguardo radioso che faceva dimenticare la bruttezza del suo viso.

       «Non so esprimere, principessina, quanto sono felice di essere capitato qui per caso
e di potervi dimostrare la mia buona volontà,» disse Rostov, alzandosi in piedi. «Partite
pure e io rispondo sul mio onore che nessuno oserà darvi il minimo disturbo se soltanto
mi permetterete di scortarvi,» e inchinandosi rispettosamente come ci si inchina a una
dama di sangue reale, si diresse verso la porta.

       Con il suo tono rispettoso Rostov sembrava voler far intendere che egli sarebbe
stato ben lieto di far conoscenza con lei, ma non voleva approfittare della sventura che
l'aveva colpita per entrare in confidenza.

       La principessina Mar'ja comprese e apprezzò quel tono.

       «Vi sono molto, molto riconoscente,» gli disse in francese, «ma spero che tutto
questo sia stato solamente un malinteso e che nessuno ne abbia colpa.» Improvvisamente
scoppiò a piangere. «Scusatemi,» disse.

       Rostov aggrottò le sopracciglia, le fece un altro profondo inchino e uscì dalla sala.



                                                                                           881
www.writingshome.com
                               Lev Nicolaevic Tolstoj – Guerra e pace


XIV



       «Allora, è carina? No, caro, la mia vestita di rosa è proprio un incanto: si chiama
Dunjaša...»

       Ma, scrutando il volto di Rostov, Il'in ammutolì. Vedeva che il suo eroe e
comandante era immerso in tutt'altro ordine di idee.

       Rostov gli lanciò un'occhiata furiosa e, senza rispondergli, si diresse a rapidi passi
verso il villaggio.

       «Gliela farò vedere io, li sistemerò per le feste, quei briganti» diceva fra sé.

       Alpatyè con passo ondeggiante, allungato perché non voleva correre, raggiunse a
fatica Rostov.

       «Che decisione vi siete degnato di prendere?» gli domandò quando lo ebbe
raggiunto.

       Rostov si fermò e, stringendo i pugni, tutt'a un tratto lo afferrò con un'aria
minacciosa.

       «Decisione? Che decisione? Vecchio scemo!» gli gridò. «Tu, dove avevi gli occhi?
Eh? I contadini si rivoltano, e tu non sai sbrigartela? Sei un traditore anche tu. Vi conosco
io, vi caverò la pelle a tutti io...» E, come se temesse di sprecare per nulla la riserva del suo
furore, piantò in asso Alpatyè e si avviò rapidamente avanti.

       Soffocando il suo risentimento, Alpatyè seguì con passo sostenuto Rostov e
continuò a esporgli le proprie considerazioni. Diceva che i contadini si erano irrigiditi, che
in quel momento era imprudente contrariarli senza avere a disposizione un distaccamento
militare, che forse sarebbe stato meglio mandar prima a chiamare i soldati.

       «Glielo darò io il distaccamento militare... Io mi opporrò,» ripeteva insensatamente
Nikolaj, ansimando in preda a un'irragionevole rabbia animalesca e al bisogno di sfogarla.

       Senza riflettere su quello che avrebbe fatto, inconsciamente, Rostov si mosse verso
la folla con passo rapido e deciso. E, quanto più si avvicinava, tanto più Alpatyè sentiva
che quell'atto imprudente poteva invece dare buoni risultati. La stessa cosa sentirono
anche i contadini, guardando la sua andatura rapida e, ferma e la sua faccia decisa e
accigliata.

                                                                                             882
www.writingshome.com
                                 Lev Nicolaevic Tolstoj – Guerra e pace


         Dopo che gli ussari erano arrivati nel villaggio e Rostov si era recato dalla
principessina, nella folla era sorta una certa discordia e molta confusione. Alcuni contadini
si erano messi a dire che quei nuovi venuti erano russi e manifestavano il timore che si
offendessero se non si lasciava partire la signorina. Dron era della stessa opinione, ma, non
appena la espresse, Karp e gli altri contadini gli diedero addosso.

         «Per quanti anni ti sei rimpinzato a spese della comunità?» gridò Karp. «Per te fa
tutto lo stesso! Tu dissotterrerai la pentola, te la porterai via; a te che importa se le nostre
case vanno in rovina o no?»

         «È stato detto che si mantenga l'ordine, che nessuno se ne esca dalle case, che non si
porti via neanche un granello di polvere, ecco tutto!» gridò un altro.

         «Era il turno per tuo figlio di partire soldato, ma tu, perdio, il tuo caruccio l'hai
risparmiato,» disse a un tratto rapidamente un vecchietto, dando addosso a Dron, «e il mio
Vanka l'hai fatto arruolare. Eh, dovremo pur morire un giorno!»

         «Si sa che moriremo!»

         «Io, la mia comunità, non l'ho rinnegata,» disse Dron.

         «Macché rinnegata, ci hai messo su pancia!...»

         I due contadini, lunghi come pertiche, dicevano la loro. Non appena Rostov,
accompagnato da Lavruška, da Il'in e da Alpatyè, si avvicinò alla folla, Krap, infilandosi le
mani nella cintola, si fece avanti con un sorriso a fior di labbra. Dron, al contrario, si ritirò
nelle ultime file e la folla si strinse più compatta.

         «Ehi! Chi è lo starosta qui tra voi?» gridò Rostov, avvicinandosi a rapidi passi alla
folla.

         «Lo starosta? E che vi serve?» domandò Karp.

         Ma non fece in tempo a dir questo che il berretto gli volò via e la testa gli si piegò da
un lato alla violenza del colpo.

         «Giù i berretti, traditori!» gridò la voce sanguigna di Rostov. «Dov'è lo starosta?»
urlò con voce furibonda.

         «Lo starosta, chiamate lo starosta... Dron Zacharyè, vuole voi,» si sentirono qua e là
delle voci, frettolose e mansuete, mentre i berretti cominciavano a scomparire dalle teste.



                                                                                              883
www.writingshome.com
                                 Lev Nicolaevic Tolstoj – Guerra e pace


       «Noi non ci possiamo ribellare, noi osserviamo gli ordini,» disse Karp, mentre
parecchie voci, dietro di lui, in quello stesso istante dicevano:

       «Come hanno deciso i vecchi... Voialtri siete in tanti, a dare ordini...» «Volete
discutere?... È una rivolta!... Briganti! Traditori!» si mise a urlare Rostov in modo
insensato, con voce irriconoscibile, afferrando per il bavero Karp. «Legatelo, legatelo!»
gridò, sebbene non ci fosse nessuno che potesse legarlo, fuorché Lavruška e Alpatyè.

       Lavruška, tuttavia, corse vicino a Karp e lo afferrò di dietro per le braccia.

       «Ordinate di chiamare i nostri che stanno sotto il monte?» esclamò.

       Alpatyè si rivolse ai contadini, facendo il nome di due di loro, affinché legassero
Karp. Docilmente i due contadini uscirono dalla folla e cominciarono a togliersi le cinture
di cuoio.

       «Lo starosta dov'è?» gridò Rostov.

       Dron uscì dalla folla con il viso accigliato e pallido.

       «Tu sei lo starosta? Legalo, Lavruška!» gridò Rostov come se anche quell'ordine non
potesse incontrare ostacoli.

       Ed effettivamente, altri due contadini si misero a legare Dron il quale, come per
aiutarli, si tolse la cintura e gliela porse.

       «E voi tutti ascoltatemi,» Rostov si rivolse ai contadini: «Adesso marsc a casa e che
non senta più la vostra voce.»

       «Be', non abbiamo fatto male a nessuno. Abbiamo fatto così, insomma, solo per
ignoranza. Si è fatta solo una bambinata... Lo dicevo io, che questo era contro la legge,» si
sentivano le voci che si rimproveravano a vicenda.

       «Ecco, io ve l'avevo detto,» disse Alpatyè rientrando nei suoi diritti. «Non finisce
bene, ragazzi!» «Tutto per ignoranza nostra, Jakov Alpatyè,» rispondevano le voci e la
folla cominciò subito a disperdersi e sparpagliarsi per il villaggio.

       I due legati furono condotti nel cortile padronale. I due vecchi ubriachi li seguivano.

       «Eh, voglio proprio guardarti!» diceva uno di loro, rivolgendosi a Karp.

       «E che, si può parlare in quel modo con i signori? Tu, che cosa ti eri messo in testa?
Imbecille,» incalzava l'altro, «sei proprio un imbecille!»

                                                                                          884
www.writingshome.com
                                 Lev Nicolaevic Tolstoj – Guerra e pace


          Due ore dopo, le carrette erano pronte nel cortile della casa di Boguèarovo. I
contadini, pieni di animazione, portavano fuori e caricavano sulle carrette i bagagli dei
signori, e Dron, che per desiderio della principessina Mar'ja era stato liberato dallo
sgabuzzino dove l'avevano richiuso, ritto nel cortile, impartiva ordini ai contadini.

          «Non metterla così male,» disse uno dei contadini, un uomo alto con una faccia
tonda e sorridente, prendendo dalle mani della cameriera una scatola. «Anche questa costa
quattrini. Se la butti così, ecco, o la metti sotto la corda, si rovina. Così non va proprio. Le
cose vanno fatte scrupolosamente, secondo tutte le regole. Ecco, così, sotto una stuoia, e
coprila con un po' di fieno che la ripara... Così va benone!»

          «Eh, quanti libri,» diceva un altro contadino che portava gli scaffali della biblioteca
del principe Andrej. «E tu non urtarmi! Quanto pesano, ragazzi, sono ben grossi questi
libri!»

          «Sì, chi li ha scritti non si è mica trastullato!» esclamò, strizzando l'occhio in modo
significativo, il contadino alto dal viso tondo, indicando i grossi dizionari che stavano
ammucchiati sopra.



          Rostov, non volendo imporre la propria compagnia alla principessina, non andò da
lei, ma rimase nel villaggio, in attesa della sua partenza. Quando vide la carrozza della
principessina Mar'ja lasciare la casa, Rostov montò in sella e la scortò fino alla strada
occupata dalle nostre truppe, a dodici verste da Boguèarovo. A Jankovo, alla locanda, si
congedò rispettosamente da lei, e per la prima volta si permise di baciarle la mano.

          «Come fate a dire certe cose,» rispose arrossendo alla principessina Mar'ja che gli
esprimeva la sua riconoscenza per averla salvata (così lei definiva l'azione di Rostov)
«qualsiasi commissario di polizia avrebbe fatto altrettanto. Se dovessimo combattere
solamente con i contadini, non avremmo permesso davvero al nemico di venire tanto
avanti!» disse ancora, provando un indefinibile senso di vergogna e cercando di cambiare
discorso. «Di una sola cosa sono felice: che ho avuto l'occasione di conoscervi. Addio,
principessa, vi auguro felicità e consolazione e spero d'incontrarvi in circostanze più
fortunate. Se non volete farmi arrossire, vi prego, non ringraziatemi.»

          Ma la principessina, se non lo ringraziava più con le parole, lo ringraziava tuttavia
con tutta l'espressione del viso, raggiante di riconoscenza e di tenerezza. Non poteva
credergli, che non ci fosse motivo di ringraziarlo. Al contrario, le pareva che non ci fossero
dubbi che se non ci fosse stato lui, sarebbe finita chissà come, sia per mano dei rivoltosi,

                                                                                             885
www.writingshome.com
                               Lev Nicolaevic Tolstoj – Guerra e pace


sia dei francesi; le pareva che lui per salvarla si fosse esposto ai più evidenti e gravi
pericoli; e più che mai le pareva il fatto che egli fosse un uomo d'animo elevato e nobile,
che aveva saputo comprendere la sua situazione e il suo dolore. I suoi occhi buoni e onesti
bagnati di lacrime, mentre lei gli aveva parlato, piangendo, della disgrazia che l'aveva
colpita, non le uscivano dalla mente.

       Dopo averlo salutato, e fu rimasta sola, la principessina Mar'ja a un tratto si sentì le
lacrime agli occhi; e allora, e non per la prima volta, le si affacciò la strana domanda: era
innamorata di lui?

       Seguitando il viaggio per Mosca, sebbene la situazione della giovane principessa
non fosse allegra, Dunjaša, che era con lei in carrozza, notò più volte che la padrona,
affacciandosi al finestrino, sorrideva a qualcosa con un'aria gioiosa e triste insieme.

       «Ebbene, e se lo amassi?» pensava la principessina Mar'ja.

       Per quanto si vergognasse di confessare a se stessa di essersi innamorata per prima
d'un uomo, che forse mai l'avrebbe riamata, si consolava con il pensiero che nessuno
l'avrebbe mai saputo e che non sarebbe stata una colpa da parte sua, se avesse amato fino
alla fine della vita, senza parlarne ad alcuno, colui di cui s'era innamorata per la prima e
l'ultima volta.

       Di tanto in tanto ricordava gli sguardi di lui, la sua partecipazione al suo dolore, le
sue parole, e la felicità non le sembrava impossibile. Ed era appunto in questi momenti che
Dunjaša notava che lei, sorridendo, guardava attraverso il finestrino della carrozza.

       «E doveva venire proprio lui a Boguèarovo e proprio in questo momento!» pensava
la principessina Mar'ja. «E doveva proprio accadere che sua sorella rifiutasse il principe
Andrej!» E, in tutto questo, la principessina Mar'ja vedeva la volontà della Provvidenza.

       Quanto a Rostov, l'impressione ricevuta dalla principessina Mar'ja era stata molto
piacevole. Quando si ricordava di lei diventava allegro; e quando i compagni, che avevano
saputo della sua avventura a Boguèarovo, ci scherzavano sopra dicendo che, andato per
fieno, aveva agganciato una delle più ricche ragazze da marito della Russia, Rostov si
adirava. Andava in collera proprio perché l'idea di sposare la mite principessina Mar'ja,
che gli era piaciuta, erede di un enorme patrimonio, gli era venuta in mente più volte
contro la sua volontà. Per quel che lo riguardava, Nikolaj non poteva desiderare una
moglie migliore della principessina Mar'ja: un matrimonio con lei avrebbe fatto la felicità
della contessa sua madre, e avrebbe rimesso in sesto gli affari di suo padre; ma non solo, e
Nikolaj lo sentiva, avrebbe reso felice la principessina Mar'ja.

                                                                                           886
www.writingshome.com
                                   Lev Nicolaevic Tolstoj – Guerra e pace


       Ma Sonja? E la parola data? Ed era appunto per questo che Rostov si adirava
quando, scherzando, i compagni gli parlavano della principessina Bolkonskaja.



XV



       Assunto il comando supremo delle forze armate, Kutuzov si era ricordato del
principe Andrej e gli aveva mandato l'ordine di presentarsi al quartier generale.

       Il principe Andrej giunse a Carevo-Zajmišèe nella stessa giornata e nella stessa ora
in cui Kutuzov passava per la prima volta in rivista le truppe. Il principe Andrej si fermò
nel villaggio, nella casa di un prete, davanti alla quale era ferma la carrozza del
comandante in capo, e si sedette su una panca vicino alla porta, aspettando Sua Eccellenza
Serenissima, come tutti ora chiamavano Kutuzov. Dal campo dietro il villaggio ora
giungevano le note della marcia del reggimento, ora il clamore di un'enorme quantità di
voci che gridavano «urrà» al nuovo comandante in capo. Lì, vicino al portone, a una
decina di passi dal principe Andrej, approfittando dell'assenza di Kutuzov e del bellissimo
tempo, stavano due attendenti, un corriere e un maggiordomo. Un piccolo tenente
colonnello degli ussari a cavallo, nero, con baffi ispidi e basettoni, si avvicinò al portone e,
data un'occhiata al principe Andrej, gli domandò se Sua Eccellenza Serenissima abitava lì e
se sarebbe tornata presto.

       Il principe Andrej disse che lui non apparteneva allo stato maggiore di Sua
Eccellenza e che, anche lui, era arrivato da poco. Il tenente colonnello degli ussari si rivolse
allora a un attendente piuttosto elegante, e l'attendente di Sua Eccellenza gli disse, con
quella particolare noncuranza con cui parlano gli attendenti dei comandanti in capo ai
semplici ufficiali:

       «Che cosa? Sua Eccellenza Serenissima? Probabilmente arriverà fra poco. Voi che
cosa volete?»

       Il tenente colonnello degli ussari sogghignò fra i baffi, al tono dell'attendente:
smontò dal cavallo, passò le briglie all'ordinanza, e si avvicinò a Bolkonskij, facendo un
leggero inchino. Bolkonskij si scostò per fargli posto sulla panca. Il tenente colonnello degli
ussari si sedette accanto a lui.

       «Anche voi aspettate il comandante in capo?» domandò. «Dicono che è accessibile a
tutti, gvazie a Dio.
                                                                                            887
www.writingshome.com
                                Lev Nicolaevic Tolstoj – Guerra e pace


          Con i mangiatovi di salsicce che c'evano pvima, invece, eva un guaio! Non pev
niente Evmolov ha chiesto di diventav tedesco. Adesso fovse anche i vussi potvanno
pavlave. Pevhé pvima lo sa il diavolo che cosa combnavano. Sempve si vitivavano, si
vitivavano. Voi avete pavtecipato alla campagna?» domandò infine.

          «Ho avuto il piacere,» rispose il principe Andrej, «non solo di prender parte alla
ritirata, ma anche di perdere in questa ritirata tutto quello che avevo di caro, per non
parlare dei possedimenti e della casa paterna... mio padre, che è morto di crepacuore. Io
sono di Smolensk.»

          «Ah... Ma voi siete il pvincipe Bolkonskij? Molto lieto di conoscevvi; tenente
colonnello Denisov, più noto sotto il nome di Vas'ka,» disse Denisov stringendo la mano
del principe Andrej e fissandolo con un'attenzione particolarmente benevola. «Sì, l'avevo
sentito,» soggiunse con simpatia e, dopo esser rimasto un poco in silenzio, continuò: «Ecco
dunque la guevva scitica. Cosa bellissima vevo? Ma non pev quelli che devono pagave di
pevsona. Sicché voi siete il pvincipe Andvej Bolkonskij?» E scosse la testa. «Molto lieto,
pvincipe, molto lieto di conoscevvi!» ripeté ancora, stringendogli la mano con un sorriso
triste.

          Il principe Andrej conosceva Denisov dai racconti di Nataša sul suo primo
pretendente. Questo ricordo lo trasportò, con un senso di dolcezza e di dolore, a quelle
tormentose esperienze a cui, ormai da un pezzo, non pensava più, ma che tuttavia
persistevano nel suo animo. Negli ultimi tempi, erano state tante, e tanto gravi, le
impressioni d'altro genere, come l'abbandono di Smolensk, la sua visita a Lysye Gory, la
recente notizia della morte del padre, erano state tante le impressioni di cui era stato
colpito, che quei ricordi già da molto tempo non gli si affacciavano più alla memoria, e,
quando vi tornavano, non avevano, su di lui, l'intensità di prima. Anche per Denisov
quella serie di ricordi, suscitata dal nome di Bolkonskij, sorgeva da un passato lontano e
poetico, dal giorno in cui, dopo quella cena e quel canto di Nataša, senza sapere neanche
lui perché, aveva fatto una dichiarazione d'amore a una fanciulla quindicenne. Al ricordo
di quei tempi e del suo amore per Nataša, ebbe un sorriso, e poi tornò subito con la mente
a ciò che in quel momento lo interessava in modo appassionato ed esclusivo. Si trattava di
un piano strategico sul quale egli aveva meditato mentre prestava servizio negli
avamposti durante la ritirata. Aveva già presentato questo suo piano a Barclay de Tolly e
ora intendeva presentarlo a Kutuzov. Il piano era imperniato sul presupposto che la linea
d'operazione dei francesi fosse troppo estesa e che, quindi, invece di agire sulle prime
linee per sbarrare la strada ai francesi, anche facendolo, bisognasse agire sui loro
collegamenti. E incominciò a spiegare il suo piano al principe Andrej.

                                                                                        888
www.writingshome.com
                               Lev Nicolaevic Tolstoj – Guerra e pace


       «Non possono, assolutamente, teneve tutta questa linea. È, impossibile. Io do la mia
pavola che la sfondevò; datemi cinquecento uomini, e io li sgominevò, è sicuvo! C'è un
solo sistema: la guevva pavtigiana!»

       Denisov si alzò e, gesticolando, espose il suo piano a Bolkonskij. A metà della sua
esposizione, le grida delle truppe, più disordinate, più sparpagliate, confuse con i suoni di
bande e di canzoni, giunsero dal luogo della rivista. Nel villaggio si udirono calpestii di
cavalli e altre grida.

       «Arriva!» gridò il cosacco, che stava davanti al portone, «arriva!»

       Bolkonskij e Denisov si avvicinarono al portone, presso il quale stava un drappello
di soldati (il picchetto d'onore), e videro Kutuzov che avanzava lungo la via su un piccolo
cavallo baio. Un numerosissimo seguito di generali gli cavalcava dietro. Barclay procedeva
quasi al suo fianco; una folla di ufficiali correva dietro e intorno a loro, e gridava «urrà!».

       Gli aiutanti precedettero il comandante in capo entrando al galoppo nel cortile.
Kutuzov, spronando con impazienza il suo piccolo cavallo che procedeva d'ambio sotto il
suo peso, e facendo continui cenni di saluto, si portava la mano al bianco berretto di
cavaliere della Guardia (con il bordo rosso e senza visiera) che aveva in testa.
Avvicinandosi alla scorta d'onore composta di aitanti granatieri, in gran parte decorati,
che gli presentava le armi, per un buon minuto, in silenzio, attentamente, egli li osservò
con quello sguardo insistente di chi è abituato al comando; poi si voltò verso la folla dei
generali e degli ufficiali che lo circondavano. Il suo viso a un tratto assunse un'espressione
astuta; e alzò le spalle con un gesto di perplessità.

       «E con giovanotti di questo genere continuare a ritirarsi!» disse. «Ebbene,
arrivederci, generale,» soggiunse e spinse il cavallo nel portone, passando davanti al
principe Andrej e a Denisov.

       «Urrà! Urrà! Urrà!» gli gridarono dietro.

       Da quando il principe Andrej l'aveva veduto l'ultima volta, Kutuzov era diventato
ancora più grosso, flaccido, sfatto dal grasso. Ma l'occhio bianco, che il principe Andrej
ben conosceva, e la cicatrice, e l'espressione di stanchezza del viso e di tutta la persona non
erano affatto mutati. Indossava una giubba militare (il frustino, con una sottile cinghietta,
gli stava appeso a tracolla) e portava il berretto bianco della cavalleria della Guardia.
Rilasciandosi tutto e dondolando stava in sella al suo brioso cavallino.

       «Fiù... fiù... fiù...» fischiettò, in modo appena percettibile, entrando nel cortile. Sul
viso aveva stampata la soddisfazione tranquilla di un uomo che ha intenzione di riposare
                                                                                             889
www.writingshome.com
                               Lev Nicolaevic Tolstoj – Guerra e pace


dopo la parata. Sfilò dalla staffa la gamba sinistra, si rovesciò indietro con tutto il corpo e,
corrugando la faccia per lo sforzo, la portò con fatica sopra la sella, si puntellò con il
ginocchio, tossicchiò e si lasciò scivolare fra le braccia dei cosacchi e degli aiutanti che lo
sostenevano.

       Si raddrizzò, si guardò attorno, con i suoi occhi socchiusi, li posò sul principe
Andrej, ma evidentemente senza riconoscerlo, e fece qualche passo con la sua andatura
ondeggiante verso la scaletta d'ingresso. «Fiù... fiù... fiù...» fischiettò ancora e si voltò di
nuovo a guardarlo. Solamente dopo qualche secondo, l'impressione del viso del principe
Andrej (come accade sovente ai vecchi), si associò in lui al ricordo dell'identità del principe
Andrej.

       «Ah, salve, principe; salve, caro, vieni...» disse con aria stanca, guardandosi attorno,
e pesantemente salì sulla scaletta che scricchiolò sotto il suo peso.

       Si sbottonò e si sedette su una piccola panca accanto alla porta.

       «Ebbene, come sta tuo padre?»

       «Ho ricevuto ieri la notizia della sua morte,» disse brevemente il principe Andrej.

       Kutuzov lo guardò con gli occhi spalancati e sgomenti, poi si tolse il berretto e si
fece il segno della croce:

       «Pace all'anima sua! Sia fatta la volontà di Dio su noi tutti!». Pesantemente, con
tutto il petto, emise un sospiro e rimase in silenzio per un momento. «Io lo amavo e lo
stimavo e partecipo con tutta l'anima al tuo dolore.»

       Lo abbracciò, lo strinse al suo grasso petto e lo tenne così a lungo. Quando lo lasciò,
il principe Andrej vide che le labbra un po' gonfie di Kutuzov tremavano e che aveva le
lacrime agli occhi. Kutuzov sospirò di nuovo e si afferrò con tutt'e due le mani alla panca
per alzarsi in piedi.

       «Andiamo, vieni da me, parleremo un po',» disse.

       Ma in quello stesso momento Denisov, che di fronte ai superiori non era più timido
di quanto lo fosse di fronte al nemico, benché gli aiutanti, irritati, tentassero di fermarlo
davanti alla scaletta, battendo gli speroni su per i gradini, salì arditamente verso il
pianerottolo. Kutuzov, restando con le mani appoggiate alla panca, lo guardò contrariato.
Denisov, dopo essersi presentato, spiegò che aveva da comunicare a Sua Eccellenza
Serenissima un affare di grande importanza per il bene della patria. Kutuzov, con sguardo

                                                                                            890
www.writingshome.com
                               Lev Nicolaevic Tolstoj – Guerra e pace


stanco, fissò meglio Denisov e, ritraendo con un gesto indispettito le mani e incrociandole
sulla pancia, ripeté: «Per il bene della patria? E di che cosa si tratta? Parla pure.»

       Denisov diventò rosso come una ragazza (ed era assai strano vedere quel rossore su
quella faccia baffuta, anziana di bevitore) e si mise arditamente a esporre il suo piano di
sfondamento della linea operativa del nemico fra Smolensk e Vjaz'ma. Denisov aveva
vissuto in quei territori e conosceva bene i luoghi. Il suo piano sembrava senz'altro buono,
soprattutto per la forza di convinzione che c'era nelle sue parole. Kutuzov si guardava i
piedi e ogni tanto gettava un'occhiata verso il cortile dell'izba vicina, come se si aspettasse
qualcosa di sgradevole da quella parte. Ed effettivamente, mentre Denisov faceva il suo
discorso, dall'izba verso cui guardava Kutuzov, comparve un generale con una borsa sotto
il braccio.

       «Come?» proferì Kutuzov a metà dell'esposizione di Denisov, «siete già pronto?»

       «Pronto, Eccellenza,» disse il generale.

       Kutuzov scosse la testa come per dire: «Come può far tante cose una sola persona?»
e continuò ad ascoltare Denisov.

       «Do la mia pavola d'onove d'ufficiale vusso,» diceva Denisov, «che spezzevò in due
le vetvovie di Napoleone.»

       «Kirill Andreeviè Denisov, l'intendente generale, in che modo ti è parente?» lo
interruppe Kutuzov.

       «Zio cavnale, Eccellenza Sevenissima.»

       «Oh! Eravamo amici,» disse allegramente Kutuzov.

       «Va bene, va bene, caro, trattieniti qui allo Stato Maggiore, domani parleremo.»

       Fatto un cenno col capo a Denisov, si voltò dall'altra parte e tese la mano verso le
carte che gli aveva portato Konitsyn.

       «Vostra Eccellenza Serenissima, non preferireste passare nelle stanze interne?» disse
con tono insoddisfatto un generale di servizio, «è necessario esaminare i piani strategici e
firmare alcune carte.»

       Un aiutante uscì dalla porta e riferì che, nell'interno, tutto era pronto. Ma,
evidentemente, Kutuzov desiderava entrare nelle stanze solo quando avesse sbrigato ogni
faccenda. Aggrottò le sopracciglia...

                                                                                           891
www.writingshome.com
                               Lev Nicolaevic Tolstoj – Guerra e pace


       «No, caro, ordina di portare qui un tavolino; le guarderò qui,» disse. «Tu non
andartene,» soggiunse, rivolgendosi al principe Andrej.

       Il principe Andrej rimase sul pianerottolo, ascoltando il generale di servizio.

       Durante il rapporto, il principe Andrej udì dietro alla porta d'ingresso un bisbiglio
femminile e il fruscio di vesti femminili di seta. Varie volte, sbirciando in quella direzione,
scorse al di là della porta una bella donna formosa e colorita con un abito rosa e un
fazzoletto di seta lilla sul capo, che teneva un piatto in mano ed evidentemente aspettava
che entrasse il comandante supremo. L'aiutante di Kutuzov, con un soffio di voce, spiegò
al principe Andrej che quella era la padrona di casa, la moglie del pope, che aveva
intenzione di offrire il pane e sale dell'ospitalità a Sua Eccellenza Serenissima. Suo marito
aveva accolto in chiesa Sua Eccellenza Serenissima con la croce, e lei a casa... «Molto
carina,» soggiunse l'aiutante con un sorriso. A queste parole Kutuzov si voltò. Egli stava
ascoltando il rapporto del generale di servizio (il cui principale argomento era la critica
della posizione presso Tsarevo-Zajmišèe) come aveva ascoltato Denisov e come, sette anni
prima, aveva ascoltato le discussioni del consiglio di guerra ad Austerlitz. Si vedeva che
ascoltava unicamente perché aveva due orecchie, le quali (sebbene una di esse fosse
tappata con un pezzetto di stoppa) non potevano non udire: ma si vedeva che non solo, in
ciò che poteva dirgli il generale di servizio, non c'era nulla che lo stupisse o lo interessasse,
ma che lui sapeva già in anticipo tutto quello che gli avrebbero detto, e ascoltava
solamente perché bisognava ascoltare, come bisogna ascoltare fino in fondo un Te Deum.
Tutto quello che aveva detto Denisov era sensato e intelligente. Quello che diceva il
generale di servizio era ancora più sensato e ancora più intelligente, ma era evidente che
Kutuzov disprezzava sia le cognizioni, sia l'intelligenza e conosceva qualcosa d'altro, che
doveva risolvere la situazione, qualcosa d'altro, indipendente dall'intelligenza e dalle
cognizioni. Il principe Andrej osservava attentamente l'espressione del viso del
comandante supremo, e l'unica espressione che riuscì a scorgervi era un'espressione di
noia, di curiosità per ciò che poteva significare il bisbiglio femminile dietro la porta e il
desiderio di rispettare le convenienze. Era evidente che Kutuzov disprezzava l'intelligenza
e le cognizioni e persino il sentimento patriottico che aveva mostrato Denisov, ma non li
disprezzava con l'intelligenza, non con il sentimento, non con le cognizioni (perché non si
sforzava neanche di metterli in mostra), ma li disprezzava con qualcos'altro. Li
disprezzava con la sua età avanzata, con la sua esperienza della vita. L'unica disposizione
che Kutuzov diede di sua iniziativa, durante questo rapporto, riguardava i saccheggi a cui
s'abbandonavano le truppe russe. Il generale di servizio, alla fine del rapporto, presentò
per la firma a Sua Eccellenza una carta circa l'indennizzo che doveva essere corrisposto


                                                                                             892
www.writingshome.com
                               Lev Nicolaevic Tolstoj – Guerra e pace


dalle autorità militari su richiesta di un proprietario terriero per una certa quantità di
avena verde che era stata falciata dai soldati.

       Kutuzov fece schioccare la lingua e scosse la testa dopo aver sentito di cosa si
trattava.

       «Nella stufa... Al fuoco! E te lo dico una volta per sempre, mio caro,» disse, «le
questioni di questo genere, tutte al fuoco. Lascia che falcino il grano e brucino la legna alla
loro salute. Io non lo ordino e non lo permetto, ma non posso neanche esigere che si diano
indennizzi. Quando si taglia la legna, è inevitabile che le schegge schizzino.» Gettò un'altra
occhiata su quella carta. «Oh, la pedanteria tedesca!» esclamò, scuotendo la testa.



XVI



       «Be', ora non c'è altro,» disse Kutuzov, firmando l'ultima carta, e, dopo essersi
alzato pesantemente e spianandosi le pieghe del collo bianco e grassoccio, si diresse verso
la porta con un'espressione più allegra.

       La moglie del pope, con il sangue che le affluiva alla faccia, si precipitò ad afferrare
il piatto, che non era riuscita a porgere in tempo, sebbene si fosse preparata così
lungamente. E, con un profondo inchino, lo porse a Kutuzov.

       Gli occhi di Kutuzov si socchiusero; egli sorrise, la prese per il mento e disse:

       «Gran bella donna! Grazie, mia cara!»

       Tirò fuori dalla tasca dei pantaloni alcune monete d'oro e le posò sul piatto.
«Ebbene, come te la passi?» disse poi, dirigendosi verso la camera che gli era stata
assegnata. Sorridendo con le fossette sul viso colorito, la moglie del pope entrò dopo di lui
nella stanza. L'aiutante uscì sul pianerottolo, dal principe Andrej, e lo invitò a colazione;
mezz'ora dopo il principe Andrej fu chiamato di nuovo. Kutuzov stava sdraiato in
poltrona con la giubba sempre sbottonata. Teneva in mano un libro francese, che chiuse
nel momento in cui il principe Andrej entrò, mettendo fra le pagine un tagliacarte. Era Les
chevaliers du Cygne, opera di Madame de Genlis, come il principe Andrej vide dalla
copertina.

       «Be', siediti, siediti qui, parliamo un po',» disse Kutuzov. «È triste, molto triste. Ma
ricorda, amico mio, che io sono per te come un padre, un altro padre...»
                                                                                           893
www.writingshome.com
                               Lev Nicolaevic Tolstoj – Guerra e pace


       Il principe Andrej raccontò a Kutuzov tutto ciò che sapeva sulla morte di suo padre
e tutto ciò che aveva visto a Lysye Gory, quando era passato con le truppe in quella zona.

       «A che... a che cosa ci hanno ridotti!» esclamò a un tratto Kutuzov con voce
commossa, evidentemente immaginando chiaramente, dal racconto del principe Andrej, la
situazione in cui si trovava la Russia.

       «Dammi tempo, dammi tempo,» aggiunse poi, con un'espressione furiosa del viso
e, non volendo evidentemente continuare quella conversazione che lo turbava, disse: «Ti
ho fatto chiamare per tenerti presso di me.»

       «Ringrazio Vostra Eccellenza Serenissima,» rispose il principe Andrej, «ma temo di
non essere più adatto per i quartieri generali,» soggiunse con un sorriso che Kutuzov notò.
Kutuzov lo guardò interrogativamente.

       «E soprattutto,» riprese il principe Andrej, «mi sono abituato al reggimento, mi
sono affezionato ai miei ufficiali e, a quanto pare, anche i miei uomini si sono affezionati a
me. Mi dispiacerebbe lasciare il reggimento. Se rinuncio all'onore di stare presso di voi,
potete credere...»

       Sul viso grassoccio di Kutuzov splendeva un'espressione intelligente, buona e nello
stesso tempo sottilmente ironica. Egli interruppe Bolkonskij:

       «Mi dispiace, tu mi saresti stato utile; ma hai ragione, tu hai ragione. Non è qui che
ci occorrono gli uomini! Di consiglieri ce n'è sempre tanti, ma uomini mancano. I
reggimenti non sarebbero quel che sono, se tutti i consiglieri prestassero servizio nei
reggimenti, come fai tu. Mi ricordo di te dal tempo di Austerlitz... Ti ricordo, oh se ti
ricordo: ti ricordo con la tua bandiera...» disse Kutuzov e un gioioso rossore salì al viso del
principe Andrej a quel ricordo.

       Kutuzov lo trasse a sé per un braccio porgendogli la guancia; e di nuovo il principe
Andrej vide le lacrime negli occhi del vecchio. Sebbene il principe Andrej sapesse che
Kutuzov era facile alle lacrime e che in quel momento egli era particolarmente affettuoso e
comprensivo con lui perché desiderava esprimere, mostrargli che prendeva parte alla sua
recente sventura, quel ricordo di Austerlitz lo riempì di gioia e lo lusingò.

       «Va' con Dio per la tua strada. So che la tua è la strada dell'onore.» Tacque un
istante. «Ho sentito la tua mancanza, a Bucarest: avrei dovuto mandarti a chiamare...» E,
cambiando discorso, Kutuzov cominciò a parlare della guerra coi turchi e della pace che
era stata conclusa. «Sì, mi hanno rimproverato, e non poco,» disse, «sia per quella guerra,
sia per quella pace... ma tutto è venuto a tempo. Tout vient à point à celui qui sait attendre.
                                                                                           894
www.writingshome.com
                                Lev Nicolaevic Tolstoj – Guerra e pace


Ma anche là i consiglieri non erano meno numerosi di qui...» proseguì, ritornando col
discorso ai consiglieri, che evidentemente lo preoccupavano. «Oh, i consiglieri, i
consiglieri!» disse. «A dar ascolto a tutti, noi, là, in Turchia, la pace non l'avremmo
conclusa, e non avremmo finito la guerra. Si vuol fare tutto in fretta, e ciò che è fatto in
fretta poi diventa lungo. Se Kamenskij non fosse morto, sarebbe finita male. Andava
all'assalto delle fortezze con trentamila uomini. Prendere una fortezza non è difficile;
difficile è vincere una campagna. E per questo non si deve prendere d'assalto e attaccare,
ma occorre tempo e pazienza. Kamenskij contro Ruscuk, mandava soldati su soldati, e io
invece non ci ho mandato che quelli (tempo e pazienza) e ho preso più fortezze di
Kamenskij e ho ridotto i turchi a mangiare la carne dei cavalli.» Scosse il capo. «E anche i
francesi la mangeranno! Credi alla mia parola,» esclamò Kutuzov accalorandosi e
battendosi il pugno sul petto, «con me mangeranno la carne dei cavalli!» E di nuovo i suoi
occhi si velarono di lacrime.

       «E tuttavia, si dovrà accettare battaglia?» chiese il principe Andrej.

       «Si dovrà, se tutti lo vorranno; non c'è altro da fare... Ma vedi, mio caro, non c'è
nulla di più forte di quei due combattenti là: tempo e pazienza; sono quelli che faranno tutto.
Invece, i consiglieri n'entendent pas de cette oreille, voilà le mal. Gli uni vogliono, gli altri non
vogliono. Che fare?» domandò, aspettando visibilmente una risposta. «Sì, tu che cosa dici
di fare?» ripeté mentre gli occhi gli s'accendevano di una profonda, intelligente
espressione. «Te lo dirò io che cosa occorre fare,» soggiunse, dato che il principe Andrej
non gli rispondeva. «Te lo dirò che cosa occorre fare e che cosa farò. Dans le doute, mon
cher,» fece una pausa, «abstient-toi,» disse scandendo le parole. «Be', addio, amico; ricordati
che prendo parte con tutta l'anima al tuo dolore e che per te non sono Sua Eccellenza
Serenissima, non sono un principe Kutuzov e nemmeno il comandante in capo, ma un
padre. Se hai bisogno di qualcosa, rivolgiti direttamente a me. Addio caro!»

       Lo abbracciò di nuovo e lo baciò. E il principe Andrej non aveva fatto ancora in
tempo a varcare la soglia, che Kutuzov tirò un sospiro di compiacimento e si rimise a
leggere il romanzo che non aveva finito, Les chevaliers du Cygne, di Madame de Genlis.

       Come e perché ciò fosse accaduto, il principe Andrej non avrebbe mai potuto
spiegarlo, ma, dopo questo colloquio con Kutuzov, egli tornò al suo reggimento più
tranquillo sull'andamento generale delle cose e su colui al quale era stata affidata la
direzione. Quanto più vedeva l'assenza di ogni elemento personale in quel vecchio, nel
quale parevano essere rimaste solamente le consuetudini delle passioni e, in luogo
dell'intelligenza (che raggruppa gli eventi e ne trae deduzioni), la sola capacità di
contemplare tranquillamente lo svolgersi degli eventi, tanto più si sentiva sicuro che tutto
                                                                                                 895
www.writingshome.com
                                Lev Nicolaevic Tolstoj – Guerra e pace


sarebbe andato come doveva andare. «Non si farà prendere la mano da nulla di personale.
Non escogiterà nulla, non intraprenderà nulla,» pensava il principe Andrej; «ma ascolterà
tutto, ricorderà tutto, metterà tutto al suo posto, non impedirà nulla di utile e non
permetterà nulla di dannoso. Egli capisce che c'è qualcosa di più forte e di più importante
della sua volontà: è il corso inevitabile degli eventi, e lui sa vederli, sa capirne il significato
e, in considerazione di questo significato, sa rinunciare a prender parte a questi
avvenimenti, come al suo personale volere rivolto magari ad altro. Ma soprattutto,»
pensava il principe Andrej, «quel che ti fa credere in lui, è il fatto che è russo, nonostante il
romanzo della Genlis e i proverbi francesi; è il fatto che la sua voce gli tremava quando ha
detto: "A che punto ci hanno ridotti!" e aveva il pianto in gola, mentre diceva che li
avrebbe ridotti a mangiare la carne dei cavalli.»

       Su questo stesso sentimento, che tutti provavano più o meno vagamente, erano
fondati quell'unanimità e quel consenso unanime che avevano accompagnato l'elezione di
Kutuzov a comandante supremo delle forze armate, elezione desiderata dal popolo e
contraria alle macchinazioni di corte.



XVII



       Dopo la partenza dell'imperatore, la vita di Mosca aveva ripreso a scorrere secondo
l'ordine abituale e il fluire di questa vita era anzi così consuetudinario che era difficile
ricordarsi delle giornate trascorse, piene di entusiasmo e di slancio patriottico, e difficile
credere che effettivamente la Russia fosse in pericolo e che i membri del Club inglese
fossero contemporaneamente figli della patria, pronti a fare qualsiasi sacrificio per essa.
L'unica cosa che facesse ricordare lo stato d'animo, entusiasta e patriottico, che aveva
predominato durante il soggiorno dell'imperatore a Mosca, era la richiesta delle
contribuzioni in uomini e in denaro che, non appena erano state proposte, avevano
assunto una forma giuridica e ufficiale, e sembravano inevitabili.

       Con l'avvicinarsi del nemico a Mosca, il modo di considerare la propria situazione,
da parte dei moscoviti, non soltanto non era divenuto più serio, ma al contrario, più
leggero che mai, come sempre accade quando gli uomini vedono avvicinarsi un pericolo
grave. All'avvicinarsi di un pericolo, sempre due voci con uguale forza parlano nell'intimo
dell'uomo: una voce gli dice sempre assennatamente di riflettere sulla natura del pericolo e
sui mezzi per evitarlo; l'altra, ancora più assennata, gli dice che pensare a un pericolo è
troppo penoso e tormentoso quando prevedere tutto, e sottrarsi all'andamento generale
                                                                                               896
www.writingshome.com
                                   Lev Nicolaevic Tolstoj – Guerra e pace


delle cose, non è in potere dell'uomo e perciò è meglio distogliersi dalle cose penose finché
non sono sopraggiunte, e pensare piuttosto a quelle piacevoli. In solitudine l'uomo è
piuttosto sensibile alla prima voce, in compagnia, al contrario, alla seconda. Così accadeva
adesso anche ai moscoviti. Da molto tempo gli abitanti di Mosca non si erano divertiti
tanto come in quell'anno.

       I manifesti di Rastopèin con una vignetta in alto, raffigurante un'osteria, un oste e il
piccolo borghese moscovita Karpuška Èigirin, il quale, essendo nella milizia e avendo bevuto
un bicchierino di troppo, a sentir dire che Bonaparte voleva marciare su Mosca, era andato su tutte
le furie, aveva insultato con parolacce tutti i francesi e, uscito dall'osteria, si era messo sotto l'aquila
imperiale a parlare al popolo, erano letti e commentati come gli ultimi bouts-rimés di Vasilij
Lvoviè Puškin.

       Al club, nella stanza d'angolo, ci si riuniva a leggere quei manifesti e ad alcuni
piaceva il modo in cui Karpuška sbeffeggiava i francesi, dicendo che si sarebbero rimpinzati
di cavoli, gonfiati di polenta, ingozzati di zuppa: che erano tutti dei nanerottoli e una donna, con un
forcone, bastava a respingerne tre. Altri invece non approvavano quel tono e lo ritenevano
volgare e stupido. Raccontavano che Rastopèin aveva cacciato via da Mosca tutti i francesi
e persino tutti gli stranieri; che fra loro c'erano spie e agenti di Napoleone; ma di tutto
questo si parlava più che altro per avere l'occasione di riferire le parole spiritose
pronunciate da Rastopèin alla loro partenza. Gli stranieri erano stati fatti partire su un
barcone per Nižnij e Rastopèin aveva detto loro: «Rentrez en vous-mêmes, entrez dans la
barque et n'en faites pas une barque de Charon.» Si raccontava che tutti gli uffici delle
amministrazioni erano stati trasferiti fuori di Mosca, e si aggiungeva lo scherzo di Šinšin:
che per questo solo fatto Mosca doveva essere riconoscente a Napoleone. Si raccontava
anche che, a Mamonov, il suo reggimento sarebbe costato ottocentomila rubli, che
Bezuchov avesse speso ancora di più per le sue reclute; ma che la cosa più bella dell'azione
di Bezuchov era il fatto che lui stesso avrebbe indossato l'uniforme e avrebbe marciato, a
cavallo, alla testa del suo reggimento; non solo, ma che avrebbe permesso a chiunque di
assistere alla sfilata gratuitamente.

       «Voi non risparmiate nessuno» disse Julie Drubetskaja, raccogliendo e premendo
con le dita sottili, ricoperte di anelli, un ciuffo di filacce.

       Julie si preparava a partire il giorno successivo da Mosca, e perciò aveva dato un
ricevimento d'addio.

       «Bezuchov est ridicule, ma è così buono, così caro. Che gusto c'è a essere così
caustique?»

                                                                                                        897
www.writingshome.com
                                 Lev Nicolaevic Tolstoj – Guerra e pace


       «Multa!» disse un giovane in uniforme delle milizie che Julie chiamava mon chevalier
e che partiva insieme con lei per Nižnij.

       Nel salotto di Julie, come in molti salotti moscoviti, si era stabilito di parlare
solamente in russo; e coloro che si sbagliavano, dicendo qualche parola in francese,
pagavano una multa che andava a favore del comitato per le offerte.

       «Un'altra multa per francesismo,» disse uno scrittore russo che si trovava nel
salotto. «Che gusto c'è a essere non è un modo di dire russo.»

       «Voi non risparmiate proprio nessuno,» continuò Julie rivolta sempre al milite,
senza far caso all'osservazione dello scrittore. «Per caustique faccio ammenda,» disse, «e
pagherò, ma per il piacere di dirvi la verità sono disposta ancora a pagare; dei francesismi
non rispondo,» si rivolse allo scrittore, «non ho né i soldi, né il tempo di prendere un
maestro per studiare il russo come il principe Golitsyn. Ma eccolo,» disse Julie. «Quand
on... No, no,» disse rivolgendosi al milite, «non mi coglierete in fallo. Quando si parla del
sole, se ne vedono i raggi,» esclamò, rivolgendosi cortesemente a Pierre. «Stavamo
appunto parlando di voi,» soggiunse, con quella libertà di mentire, particolare alle donne
di mondo. «Dicevamo che il vostro reggimento, senza dubbio, sarà migliore di quello di
Mamonov.»

       «Ah, non parlatemi del mio reggimento,» rispose Pierre, baciando la mano della
padrona di casa e sedendole accanto. «Mi è talmente venuto a noia!»

       «Ne prenderete personalmente il comando?» disse Julie, scambiando un'occhiata
furba e ironica con il milite.

       In presenza di Pierre il milite non era più così caustique come prima e,
dall'espressione del viso, parve non comprendere bene a cosa alludesse il sorriso di Julie.
Nonostante la sua distrazione e la sua bonarietà, la personalità di Pierre paralizzava infatti
immediatamente ogni tentativo di canzonatura in sua presenza.

       «No,» rispose Pierre ridendo e guardandosi il grande e grasso corpo. «Per i francesi
sarei un bersaglio persino troppo facile, e poi temo che non riuscirei a salire su un
cavallo...»

       Fra le varie persone che erano oggetto di conversazione di Julie e dei suoi ospiti, si
venne a parlare dei Rostov.




                                                                                          898
www.writingshome.com
                                Lev Nicolaevic Tolstoj – Guerra e pace


       «Pare che finanziariamente vadano molto male,» disse Julie. «E lui è così
sconclusionato, sì, il conte. I Razumovskij volevano comperargli la casa e la tenuta presso
Mosca, ma le cose vanno per le lunghe. Il conte chiede troppo.»

       «No, sembra che la vendita si concluderà tra pochi giorni,» disse qualcuno. «Benché
in questo momento sia una vera pazzia acquistare qualcosa qui a Mosca!»

       «Perché?» domandò Julie. «Pensate sul serio che ci sia pericolo per Mosca?»

       «E allora voi perché partite?»

       «Io? È una strana domanda. Parto, perché... be', perché partono tutti e poi io non
sono una Giovanna d'Arco, né un'amazzone.»

       «Ma sì, sì, datemi un altro straccetto.»

       «Se saprà condurre in porto gli affari, potrà pagare tutti i debiti,» il milite
continuava a parlare dei Rostov.

       «È un buon vecchio, ma molto pauvre sire. E a che scopo prolungheranno il loro
soggiorno qui? Da un pezzo volevano andare in campagna. Nathalie, a quanto pare,
adesso sta bene, no?» domandò Julie a Pierre, sorridendo maliziosamente.

       «Aspettano il figlio minore,» disse Pierre. «È entrato nel corpo dei cosacchi di
Obolenskij ed è partito per Belaja Tserkov. Là si sta formando il reggimento. Ma adesso
l'hanno trasferito nel mio reggimento e lo attendono da un giorno all'altro. Il conte avrebbe
voluto partire già da un pezzo, ma la contessa non vuole a nessun costo lasciare Mosca
finché non arriva il figlio.»

       «Li ho visti l'altro ieri dagli Archarov. Nathalie è diventata di nuovo bella e allegra.
Ha cantato una romanza. Come passa tutto facilmente per certe persone!»

       «Che cosa passa?» domandò, contrariato, Pierre.

       Julie sorrise.

       «Sapete conte che cavalieri come voi si trovano soltanto nei romanzi di Madame de
Souza?»

       «Che cavaliere? Perché?» domandò Pierre arrossendo.

       «Bene, basta, caro conte, c'est la fable de tout Moscou. Je vous admire, ma parole
d'honneur.»

                                                                                           899
www.writingshome.com
                                Lev Nicolaevic Tolstoj – Guerra e pace


        «Multa! Multa!» esclamò il milite.

        «E va bene. Non si può neanche più parlare, che noia!»

        «Qu'est-ce qui est la fable de tout Moscou?» disse con irritazione Pierre, alzandosi.

        «Basta, conte, lo sapete!»

        «Io non so niente,» disse Pierre.

        «E io so che voi eravate amico di Nathalie e perciò... No, io sono sempre stata più
amica di Vera. Cette chère Véra!»

        «Non, madame,» insistette Pierre con tono irritato. «lo non mi sono assunto affatto la
parte di cavaliere della Rostova e da quasi un mese non vado in casa loro. Ma non capisco
la crudeltà...»

        «Qui s'excuse - s'accuse,» disse Julie, sorridendo e agitando le filacce; e, per avere lei
l'ultima parola, cambiò subito discorso. «Sapete la novità: la povera Mar'ja Bolkonskaja è
arrivata ieri a Mosca. Avete saputo che ha perduto il padre?»

        «Possibile! E dov'è? Desidererei molto vederla,» disse Pierre.

        «Ho passato ieri la serata con lei. Oggi o domattina partirà, con il nipote, per la sua
tenuta nei dintorni di Mosca.»

        «E come sta?» disse Pierre.

        «Niente, è triste. Ma sapete chi l'ha salvata? È un vero romanzo. Nicolas Rostov.
L'avevano circondata, la volevano uccidere, avevano ferito i suoi domestici. Nicolas è
accorso e l'ha salvata...»

        «Un altro romanzo,» disse il milite. «Davvero questa fuga universale è proprio fatta
apposta, perché tutte le vecchie zitelle trovino marito. Catiche è una, la principessina
Bolkonskaja è un'altra.»

        «Sapete che credo davvero che lei sia un petit peu amoureuse du jeune homme?»

        «Multa! Multa! Multa!»

        «Ma come si fa a dir questo in russo?»



XVIII
                                                                                                900
www.writingshome.com
                                Lev Nicolaevic Tolstoj – Guerra e pace




       Quando Pierre tornò a casa, gli consegnarono due manifesti di Rastopèin che erano
stati recapitati quel giorno stesso.

       Nel primo era detto che la voce, diffusasi in città, secondo cui il conte Rastopèin
aveva proibito l'esodo da Mosca era falsa, e che anzi il conte Rastopèin era ben lieto che le
donne della nobiltà e le mogli dei mercanti lasciassero la città. «Meno paura, meno
chiacchiere,» diceva il manifesto, «ma io rispondo sulla mia vita che il criminale non
entrerà in Mosca.» Queste parole per la prima volta mostrarono chiaramente a Pierre che i
francesi sarebbero entrati in Mosca. Nel secondo manifesto si diceva che il nostro quartier
generale era a Wjazma, che il conte Wittgenstein aveva riportato una vittoria sui francesi,
ma, dato che molti abitanti desideravano armarsi, per loro erano state preparate le armi
necessarie nell'arsenale: sciabole, pistole, fucili, che gli abitanti potevano procurarsi a
basso prezzo. Il tono dei due manifesti non era più così scherzoso come nelle precedenti
chiacchierate su Èigirin. Dopo averli letti, Pierre si fece pensieroso. Era evidente che quella
terribile nube di uragano che egli invocava con tutte le forze della sua anima e che nello
stesso tempo suscitava in lui un involontario terrore, quella nube - evidentemente - si
stava avvicinando.

       «Entrare in servizio militare e raggiungere l'esercito o star qui ad aspettare?» era la
domanda che Pierre si poneva per la centesima volta. Prese un mazzo di carte che era sul
tavolo e si mise a fare un solitario.

       «Se questo solitario riesce,» si disse, dopo aver mischiato le carte, tenendole in
mano e fissando lo sguardo verso l'alto, «se riesce, allora vuol dire... che cosa vuol dire?»

       Non fece in tempo a decidere che cosa questo volesse dire, quando, al di là della
porta dello studio, si udì la voce della maggiore delle principessine che domandava il
permesso di entrare.

       «Allora vuol dire che devo raggiungere l'esercito,» concluse Pierre fra sé. «Entrate,
entrate,» soggiunse, rivolto alla principessina.

       (Nella casa di Pierre continuava a vivere solamente la maggiore delle principessine,
quella dal lungo busto e il viso impietrito: le due minori si erano sposate.)

       «Scusate, mon cousin, se sono venuta da voi,» disse con tono agitato, e pieno di
rimprovero. «Ma bisogna pur decidere qualcosa una buona volta! Che cosa succederà?
Tutti, ormai, sono partiti da Mosca e il popolo è in rivolta. Perché dunque noi restiamo?»

                                                                                            901
www.writingshome.com
                               Lev Nicolaevic Tolstoj – Guerra e pace


       «Al contrario, ma cousine, tutto sembra che vada a gonfie vele,» disse Pierre con quel
solito tono scherzoso che aveva ormai adottato, quando parlava alla cugina: si sentiva,
infatti, sempre molto imbarazzato dalla propria parte di benefattore di fronte alla
principessina.

       «Sì, va a gonfie vele... veramente a gonfie vele! Proprio oggi Varvara Ivanovna mi
raccontava come si distinguono le nostre truppe. Si fanno davvero onore. E anche il
popolo è in piena rivolta, non obbedisce più; persino la mia cameriera si è messa a fare
l'insolente. Se si va avanti così, presto si metteranno a picchiarci. Per le vie non sì può più
girare. Ma, soprattutto, se non oggi, domani i francesi saranno qui; perché dunque
indugiare? Io chiedo una cosa sola, mon cousin,» disse la principessina, «date ordine che mi
portino a Pietroburgo: per quanto poco io valga, non posso vivere sotto il dominio di
Bonaparte.»

       «Ma basta, ma cousine, dove attingete le vostre informazioni? Al contrario...»

       «Io, al vostro Napoleone non mi assoggetterò. Gli altri facciano come vogliono... Se
voi non volete farlo...»

       «Sì, lo farò, darò subito l'ordine.»

       La principessina, evidentemente, era rimasta contrariata di non aver nessuno contro
cui arrabbiarsi. Mormorando qualcosa, si sedette su una sedia.

       «Ma vi riferiscono le cose in modo inesatto,» disse Pierre. «In città tutto è calmo, e
non c'è nessun pericolo. Ecco, ho letto proprio ora...» Pierre mostrò alla principessa i
manifesti. «Il conte scrive che garantisce, sulla sua vita, che il nemico non entrerà in
Mosca.»

       «Ah, questo vostro conte,» si mise a dire con astio la principessina, «è un ipocrita,
un mascalzone, che ha istigato lui stesso il popolo alla rivolta. Non è forse lui a scrivere in
quei balordi manifesti che, chiunque capitasse a tiro, bisogna trascinarlo per il ciuffo al
commissariato (come questo è stupido!). Chi avrà acciuffato qualcuno, dice, avrà onori e
gloria. Bel modo di lusingare la gente. Varvara Ivanovna mi ha detto che la gente per poco
non l'ammazzava per aver pronunciato qualche frase in francese...»

       «Sono cose che accadono... Voi vi prendete tutto troppo a cuore!» disse Pierre e
cominciò a disporre le carte per un altro solitario.




                                                                                           902
www.writingshome.com
                                 Lev Nicolaevic Tolstoj – Guerra e pace


         Benché il solitario fosse riuscito, Pierre non partì per il fronte, ma rimase nella città
ormai deserta, aspettando sempre in preda alla stessa ansia, alla stessa indecisione, nella
paura e insieme nella gioia, qualcosa di terribile.

         Il giorno dopo, verso sera, la principessina partì, e a Pierre si presentò
l'amministratore generale, venuto apposta a informarlo che i denari da lui richiesti per
equipaggiare il reggimento non si potevano procurare se non vendendo una tenuta.
L'amministratore generale, tutto sommato, cercava di far capire a Pierre che tutti quei
progetti del reggimento lo avrebbero portato alla rovina. Pierre nascondeva a stento un
sorriso, ascoltando l'amministratore.

         «Ebbene, vendete una tenuta,» disse. «Cosa volete che faccia, adesso non posso più
tirarmi indietro!» Quanto peggiore era la situazione di ogni cosa e, in particolare, dei suoi
affari privati, tanto più Pierre era soddisfatto; e tanto più era evidente che la catastrofe, da
lui attesa, si stava avvicinando. Ormai in città non c'era quasi più nessuno dei suoi
conoscenti. Julie era partita, la principessina Mar'ja era partita. Dei conoscenti stretti erano
rimasti solamente i Rostov; ma Pierre non andava da loro.

         Quel giorno, per distrarsi un po', Pierre andò nel villaggio di Vorontsovo a vedere il
grande pallone aerostatico che Leppich stava costruendo per annientare il nemico, e un
pallone di prova che doveva essere lanciato il giorno seguente. Il pallone non era ancora
pronto, ma, come Pierre aveva saputo, veniva costruito per desiderio dell'imperatore.
L'imperatore aveva scritto al conte Rastopèin la lettera seguente a proposito di questo
pallone:

         «Aussitôt que Leppich sera prêt, composez-lui un équipage pour sa nacelle d'hommes sûrs et
intelligents, et dépêchez un courrier au général Koutousoff pour l'en prévenir. Je l'ai instruit de la
chose.

         Recommandez, je vous prie, à Leppich d'être bien attentif sur l'endroit où il
descendra la première fois, pour ne pas se tromper et ne pas tomber dans les mains de
l'ennemi. Il est indispensable qu'il combine ses mouvements avec le général-en-chef.»

         Di ritorno da Vorontsovo e passando per piazza Bolotnaja, Pierre vide una folla
presso il Lobnoe Mesto, si fermò e scese dalla carrozza. Si trattava della fustigazione di un
cuoco francese, accusato di spionaggio. L'esecuzione era appena finita, e il boia staccava in
quel momento dal cavalletto un uomo grasso con le basette rossicce, le calze turchine e la
giacca verde, che si lamentava penosamente. Si trovava lì anche un altro delinquente,
magro e pallido. Entrambi, a giudicare dalle facce, erano francesi. Pierre si fece largo fra la
folla con un'aria spaurita come quella del francese magro.
                                                                                                  903
www.writingshome.com
                                  Lev Nicolaevic Tolstoj – Guerra e pace


          «Che c'è? Chi sono? Per che cosa?» domandava.

          Ma l'attenzione della folla (impiegati, popolani, mercanti, contadini, donne in
mantello e in pelliccia) era così avidamente concentrata su quello che si andava svolgendo
sul Lobnoe Mesto, che nessuno gli rispondeva. L'uomo grosso si sollevò, accigliato, scrollò
le spalle e, volendo evidentemente dar prova di fermezza, cominciò, senza guardasi
dattorno, a infilarsi la giacchetta; ma, a un tratto, le sue labbra tremarono ed egli si mise a
piangere, arrabbiandosi con se stesso, come piangono, a una certa età, gli uomini grossi e
sanguigni. La folla cominciò a parlare forte, e Pierre ebbe l'impressione che lo facesse per
soffocare, nell'intimo, un sentimento di pietà.

          «È il cuoco di un principe...»

          «Allora, monsiù, si vede che la salsa russa è troppo agra per i francesi... t'ha allegato
i denti?» esclamò un commesso grinzoso, vicino a Pierre, mentre il francese scoppiava a
piangere. Il commesso si guardò attorno, desideroso che il suo frizzo venisse apprezzato.
Taluni risero, altri continuarono a guardare spaventati il boia che spogliava il secondo.

          Pierre aspirò forte col naso, contrasse il viso con una smorfia e, voltandosi
rapidamente, tornò verso la sua carrozza continuando a borbottare qualcosa fra sé, mentre
camminava e si metteva a sedere. Durante il percorso trasalì più volte e si mise a gridare
così forte che il cocchiere gli domandò: «Che cosa ordinate?»

          «Ma dove vai?» gridò Pierre al cocchiere che si dirigeva verso la Lubjanka.

          «Dal comandante in capo, mi avete detto...» rispose il cocchiere.

          «Idiota! Bestia!» gridò Pierre, insultando, cosa che gli accadeva di rado, il suo
cocchiere. «Ti ho detto a casa e fa' presto, scemo. Bisogna partire oggi stesso,» finì di dire
fra sé.

          Pierre, alla vista del francese che veniva fustigato e della folla che circondava il
Lobnoe Mesto, aveva deciso definitivamente che non poteva restare oltre a Mosca e che
doveva partire, quel giorno stesso, per il fronte, tanto che gli sembrava o d'averlo già detto
al cocchiere o che il cocchiere dovesse saperlo da sé.

          Giunto a casa, Pierre diede ordini al suo' cocchiere Evstafieviè, che tutto sapeva,
capace di tutto e noto in tutta Mosca, di mandare avanti i suoi cavalli, perché, in nottata,
avrebbe dovuto recarsi a Možajsk, dov'era l'esercito. Tutto questo non poteva essere fatto
nel medesimo giorno e perciò, secondo la proposta di Evstafieviè, Pierre dovette


                                                                                               904
www.writingshome.com
                               Lev Nicolaevic Tolstoj – Guerra e pace


rimandare la partenza al giorno successivo, in modo di dar tempo ai cavalli di ricambio di
mettersi in viaggio.

       Il 24 agosto, il cielo si rasserenò, dopo un periodo di cattivo tempo, e quel giorno,
dopo pranzo, Pierre partì da Mosca. Scesa la notte, cambiando i cavalli a Perchuškovo,
Pierre venne a sapere che quella sera stessa c'era stata una grande battaglia. Si diceva che
fino a Perchuškovo la terra tremava dai colpi. Alle domande di Pierre, chi avesse vinto,
nessuno seppe dare una risposta. (Era la battaglia del 24 agosto a Ševardino). All'alba
Pierre giunse a Možajsk.

       Tutte le case di Možajsk erano state requisite per acquartierare le truppe e, alla
locanda dove Pierre fu accolto dal suo staffiere e dal suo cocchiere, non c'era posto in
nessuna stanza: tutto era pieno di ufficiali.

       A Možajsk, e al di là di Možajsk, dappertutto c'erano truppe in sosta o in
movimento. Cosacchi, fanti, soldati di cavalleria, salmerie, cassoni, cannoni spuntavano da
ogni parte. Pierre era ansioso di andare avanti al più presto e, quanto più si allontanava da
Mosca e si addentrava in quel mare di truppe, tanto più era sopraffatto da un'ansia piena
di inquietudine e - nuovo per lui, mai provato prima - da un sentimento di gioia. Era un
sentimento simile a quello che aveva provato al palazzo Slobodskoj quando era giunto
l'imperatore; la sensazione della necessità di fare qualche cosa e di sacrificare qualche cosa.
Provava in questi momenti un sentimento piacevole: la consapevolezza che tutto ciò che
costituisce la felicità degli uomini - la comodità della vita, la ricchezza, persino la vita
stessa - è un'assurdità, che si getta via con gioia, se si confronta a... A che cosa, Pierre non
poteva rendersi ben conto; e non cercava neppure di chiarire per chi e per che cosa sentisse
un così vivo fascino di sacrificare tutto. Non lo interessava sapere per chi sacrificarsi, ma il
sacrificio stesso costituiva per lui un nuovo sentimento di gioia.



XIX



       Il 24 c'era stato il combattimento presso il ridotto di Ševardino; il 25 non fu sparato
un solo colpo né dall'una, né dall'altra parte. Il 26 si svolse la battaglia di Borodino.

       Perché e come furono date e accettate le battaglie di Ševardino e di Borodino? Quale
fu lo scopo della battaglia di Borodino? Né per i francesi, né per i russi, essa poteva avere
significato. Il risultato più immediato era e sarebbe dovuto essere per i russi un passo di
più verso la perdita di Mosca (cosa che temevano più di ogni altra al mondo), e per i
                                                                                            905
www.writingshome.com
                              Lev Nicolaevic Tolstoj – Guerra e pace


francesi un passo di più verso la perdita di tutto l'esercito (cosa che essi, del pari,
temevano più di ogni altra al mondo). Un risultato simile era già d'allora del tutto evidente
e tuttavia Napoleone diede, e Kutuzov accettò, questa battaglia.

       Se i capi dei due eserciti fossero stati guidati da cause ragionevoli, avrebbe dovuto
essere ben chiaro a Napoleone come, avanzandosi per duemila verste, affrontando una
battaglia con la probabile eventualità di perdere un quarto della sua armata, egli andasse
incontro a sicura rovina; e altrettanto chiaro sarebbe dovuto apparire a Kutuzov come,
affrontando quella battaglia e rischiando anch'egli di perdere un quarto della sua armata,
con grandissima probabilità egli avrebbe perduto Mosca. Per Kutuzov questo era
matematicamente chiaro, com'è chiaro che, se in una partita a dama io ho una pedina di
meno, e faccio cambio, sicuramente perderò, e perciò non devo far cambio.

       Quando l'avversario ha sedici pedine e io ne ho quattordici, io sono più debole di
lui soltanto di un ottavo; ma quando io faccio cambio avendo tredici pedine, lui diventerà
tre volte più forte di me.

       Fino alla battaglia di Borodino, le nostre forze rispetto a quelle francesi si
trovavano, approssimativamente, nella proporzione di cinque a sei; dopo la battaglia,
invece, di uno a due; vale a dire, fino alla battaglia noi avevamo centomila uomini contro
centoventimila, e dopo la battaglia, cinquanta contro cento. Eppure, l'intelligente ed
esperto Kutuzov accettò la battaglia. E Napoleone, condottiero geniale, come lo chiamano,
diede battaglia, perdette un quarto dell'esercito, estendendo ancora di più la linea delle
operazioni. Se ci diranno che occupando Mosca egli pensava, come con l'occupazione di
Vienna, di metter fine alla campagna, vi saranno testimonianze che proveranno il
contrario. Gli stessi storici di Napoleone raccontano che egli sin da Smolensk aveva
intenzione di fermarsi, che conosceva il pericolo di un fronte così esteso, e sapeva che la
presa di Mosca non significava la fine della campagna, perché fin da Smolensk aveva
veduto in quali condizioni gli venivano abbandonate le città russe e non aveva ottenuto
nessuna risposta alle sue reiterate dichiarazioni di voler condurre trattative.

       Dando e accettando la battaglia di Borodino, Napoleone e Kutuzov agirono al di là
della loro volontà e insensatamente. E gli storici, a fatti compiuti, hanno insinuato, in un
secondo tempo, sottili e complicate dimostrazioni della preveggenza e della genialità dei
condottieri, che, di tutti gli strumenti involontari degli eventi del mondo, furono quelli che
agirono nel modo più servile e passivo.

       Gli antichi ci hanno lasciato dei modelli di poemi eroici, nei quali gli eroi
rappresentano tutto l'interesse della storia, e noi non possiamo ancora abituarci all'idea

                                                                                          906
www.writingshome.com
                                 Lev Nicolaevic Tolstoj – Guerra e pace


che, per l'umanità della nostra epoca, una storia di questo genere non ha senso. Sull'altra
questione - come furono condotte la battaglia di Borodino e quella di Ševardino, che la
precedette - esiste pure, ben precisa e molto diffusa, un'opinione completamente falsa.
Tutti gli storici descrivono la cosa nel modo seguente:

       Nella sua ritirata da Smolensk l'armata russa avrebbe cercato una posizione più favorevole
per una battaglia campale e tale posizione si sarebbe trovata a Borodino.

       I russi avrebbero, in anticipo, fortificato questa posizione, a sinistra della strada fra Mosca e
Smolensk, quasi, ad angolo retto con essa, da Borodino a Utitsa, proprio nel luogo dove avvenne la
battaglia.

       Davanti a questa posizione, per osservare i movimenti del nemico, sarebbe stato istituito un
avamposto fortificato sul kurgàn di Ševardino. Il 24 Napoleone avrebbe attaccato e conquistato
l'avamposto, attaccando, il 26, tutto l'esercito russo, schierato sul campo di battaglia di Borodino.

       Così dicono gli storici e tutto questo è assolutamente falso, come potrà facilmente
convincersi chiunque voglia penetrare nell'essenza dei fatti.

       I russi non andarono in cerca di una posizione migliore; al contrario, via via che si
ritiravano, si lasciarono alle spalle molte posizioni migliori di quella di Borodino. Non si
fermarono su nessuna di queste posizioni, sia perché Kutuzov non voleva occupare una
posizione che non fosse scelta da lui, sia perché l'esigenza di una battaglia popolare non si
era ancora espressa con forza sufficiente, sia perché Miloradoviè non era ancora
sopraggiunto con il suo contingente di miliziani e per altre innumerevoli ragioni. Il fatto è
che le posizioni precedenti erano, più forti e che quella di Borodino (su cui fu data la
battaglia) non soltanto non era forte, ma in generale non era una «posizione» più di un
qualsiasi altro luogo dell'Impero russo, uno spillo che si piantasse a caso su una carta
geografica.

       I russi non solo non fortificarono ad angolo retto con la strada (ossia in quella
località dove avvenne la battaglia), ma, prima del 25 agosto del 1812, non pensarono mai
che la battaglia potesse svolgersi in quel posto. Ne è prova, anzitutto, il fatto che non solo
il 25 in quella località non esistevano fortificazioni, ma che, cominciate il 25, il 26 non
erano ancora terminate; in secondo luogo, la posizione del ridotto di Ševardino: il ridotto
di Ševardino, sul fronte di quella posizione dove fu accettata battaglia, non ha alcun senso.
Perché questo ridotto venne fortificato più saldamente di tutti gli altri punti? E perché,
difendendolo il 24 fino a tarda notte, si fece tanto spreco di energie e si perdettero seimila
uomini? Per osservare il movimento del nemico sarebbe stato sufficiente un corpo di
ricognizione cosacco. In terzo luogo, a prova che la posizione su cui si svolse la battaglia
                                                                                                    907
www.writingshome.com
                                 Lev Nicolaevic Tolstoj – Guerra e pace


non era stata scelta e che il ridotto di Ševardino non era un avamposto di tale posizione, è
il fatto che Barclay de Tolly e Bagration fino al 25 erano persuasi che il ridotto di Ševardino
costituisse il fianco sinistro della posizione, e che lo stesso Kutuzov, nel suo rapporto
scritto di getto dopo la battaglia, parla del ridotto di Ševardino come del fianco sinistro
della posizione. Soltanto molto più tardi, quando si scrissero con comodo i rapporti sulla
battaglia di Borodino, fu inventata (probabilmente per giustificare gli errori del
comandante in capo, che doveva essere infallibile) quella falsa e strana tesi secondo cui il
ridotto di Ševardino fosse un posto avanzato (mentre era semplicemente un punto
fortificato del fianco sinistro) e che la battaglia di Borodino fosse stata accettata su una
posizione da noi fortificata e scelta in precedenza, mentre si svolse in una località
inaspettata e quasi non fortificata.

       Le cose, evidentemente, andarono dunque così: la posizione fu scelta sul fiume
Koloèa, che intersecava la strada maestra non già ad angolo retto, ma acuto, sicché il fianco
sinistro si trovava a ·evardino, il destro vicino al villaggio di Novoe e il centro a Borodino,
alla confluenza dei fiumi Koloèa e Vojna. Questa posizione, coperta dal fiume Koloèa, per
un esercito che avesse per scopo di arrestare il nemico che avanza sulla strada di Smolensk
verso Mosca, appare evidente per chiunque guardi la zona di Borodino dimenticandosi di
come si è svolta la battaglia.

       Muovendo il 24 verso Valùevo, Napoleone non vide (al contrario di quanto si dice
nelle storie) la posizione dei russi attestati da Utitsa a Borodino (non poteva, infatti, vedere
questa posizione, perché non esisteva) e non vide l'avamposto dello schieramento russo,
ma, inseguendo la retroguardia russa, si scontrò nel fianco sinistro dell'esercito nemico,
cioè nel ridotto di Ševardino, e inaspettatamente per i russi fece passare la Koloèa alle sue
truppe. E i russi, non avendo fatto in tempo a ingaggiare una battaglia campale, con la loro
ala sinistra ripiegarono dalla posizione che avevano intenzione di occupare, e ne
occuparono una nuova che non era stata prevista né fortificata. Passando sulla riva sinistra
della Koloèa, a sinistra della strada, Napoleone spostò tutta la futura battaglia da destra a
sinistra (rispetto ai russi) e la trasferì sul campo fra Utitsa, Semënovskoe e Borodino (in
quel campo che non aveva di per sé nessun elemento strategico più favorevole di qualsiasi
altro campo in Russia), e su quel terreno si svolse tutta la battaglia del 26. In forma
sommaria il piano della battaglia presupposta e della battaglia come avvenne realmente
potrebbe essere il seguente:

       Se la sera del 24 Napoleone non si fosse mosso verso la Koloèa e non avesse dato
ordine di attaccare la sera stessa il ridotto, ma avesse iniziato l'attacco la mattina seguente,
nessuno avrebbe dubitato che il ridotto di ·evardino fosse il fianco sinistro della nostra

                                                                                            908
www.writingshome.com
                               Lev Nicolaevic Tolstoj – Guerra e pace


posizione e la battaglia si sarebbe svolta come noi ce l'aspettavamo. In tal caso noi,
probabilmente, avremmo difeso ancor più tenacemente il ridotto di Ševardino, il nostro
fianco sinistro; avremmo attaccato Napoleone al centro o sulla destra, e il 24 si sarebbe
svolta la battaglia campale sulla posizione che era stata prevista e fortificata. Ma, poiché
l'attacco al nostro fianco sinistro avvenne la sera, dopo la ritirata della nostra retroguardia,
ossia immediatamente dopo lo scontro presso Gridnevo, e poiché i comandanti russi non
vollero o non ebbero il tempo di iniziare allora, in quella stessa sera del 24, la battaglia
campale, la prima e principale azione della battaglia di Borodino fu perduta da noi già il
24 e, palesemente, portò alla perdita anche di quella che fu data il 26.

       Dopo la perdita del ridotto di Ševardino, il mattino del 25, noi ci trovavamo con il
fianco sinistro scoperto e nella necessità di far ripiegare la nostra ala destra e di fortificarla
frettolosamente dove capitava.

       Ma che il 26 agosto le truppe russe si trovassero sotto la protezione di fortificazioni
deboli e incompiute è ancora poco; lo svantaggio di questa posizione era accentuato anche
dalla circostanza che i comandanti russi, non essendosi del tutto resi conto del fatto
compiuto (la perdita della posizione al fianco sinistro e lo spostamento di tutto il futuro
campo di battaglia da destra a sinistra), rimasero sul loro vecchio, esteso schieramento fra
Novoe e Utitsa e, in seguito a questo, dovettero spostare durante la battaglia le loro truppe
da destra a sinistra. In tal modo, per tutto il corso della battaglia, i russi si trovarono ad
opporre all'intera armata francese diretta sul nostro fianco sinistro, forze due volte più
deboli. (Le azioni di Poniatowski contro Utitsa e di Uvarov al fianco destro dei francesi
costituirono azioni isolate rispetto all'andamento della battaglia).

       E così la battaglia di Borodino si svolse in modo completamente diverso da come la
descrivono (sforzandosi di nascondere gli errori dei nostri comandanti e quindi
sminuendo la gloria dell'esercito e del popolo russo). La battaglia di Borodino non si
svolse su una posizione prescelta e fortificata, con forze da parte dei russi un po' più
deboli; la battaglia di Borodino, in seguito alla caduta del ridotto di Ševardino, fu
affrontata dai russi in una località scoperta, quasi priva di fortificazioni, con forze due
volte più deboli di quelle francesi, ossia in condizioni in cui non soltanto era inconcepibile
battersi per dieci ore, lasciando indecisa la sorte della battaglia, ma era inconcepibile
riuscire neppure per la durata di tre ore a trattenere un esercito dalla disfatta completa e
dalla fuga.



XX

                                                                                              909
www.writingshome.com
                               Lev Nicolaevic Tolstoj – Guerra e pace




       La mattina del 25 Pierre partì da Možajsk. Lungo la grande discesa ripida e tortuosa
che conduceva fuori di città, passando vicino a una cattedrale che si ergeva a destra e dove
si celebrava una funzione e le campane suonavano, Pierre scese dalla vettura e proseguì a
piedi. Alle sue spalle, ancora in cima all'altura discendeva un reggimento di cavalleria, con
i cantori in testa. In senso contrario saliva un convoglio di carri pieno di feriti del
combattimento del giorno prima. I contadini che conducevano i carri incitavano i cavalli
facendo schioccare le fruste, e correvano da un lato all'altro della strada. I carri, sui quali
giacevano o erano seduti a tre o quattro i soldati feriti, sobbalzavano sui ciottoli
sparpagliati qua e là lungo la ripida salita a guisa di massicciata. I feriti, bendati da stracci,
pallidi, con le labbra serrate e le sopracciglia aggrottate, reggendosi con le mani alle
sponde, sobbalzavano e si urtavano fra loro dentro le carrette. Quasi tutti guardarono con
ingenua curiosità infantile il cappello bianco e il frac verde di Pierre.

       Il cocchiere di Pierre gridava rabbioso contro il convoglio dei feriti che si tenesse da
una parte della strada. Il reggimento di cavalleria coi cantori, calando a valle, raggiunse la
carrozza di Pierre e ostruì la strada. Pierre si fermò, addossandosi al margine della strada
scavato nella collina. Dall'alto della scarpata il sole non penetrava nell'infossatura della
strada: lì c'era freddo e umido; al di sopra di Pierre, invece, sfavillava la mattinata
d'agosto, e si diffondeva gioiosamente il suono delle campane. Un carro di feriti si fermò al
margine della strada proprio accanto a Pierre. Il carrettiere in lapti accorse, trafelato, verso
il suo carro, ficcò una pietra sotto le ruote posteriori senza cerchioni e si mise a riassestare
l'imbraca al piccolo cavallo che si era impuntato.

       Un vecchio soldato ferito, con il braccio bendato, che camminava dietro il carro,
s'appoggiò a questo con il braccio sano e si voltò verso Pierre.

       «Di' un po', paesano, ci fanno fermare qua, eh? O ci portano a Mosca?» disse.

       Pierre era così assorto nei suoi pensieri, che non udì la domanda. Ora guardava
quel reggimento di cavalleria che sfilava in senso contrario al convoglio dei feriti; ora il
carro presso cui si trovava e sul quale c'erano due feriti seduti e uno sdraiato, e gli pareva
che, proprio in costoro stesse la soluzione del problema che lo assillava. Uno dei feriti
seduti sulla carretta era stato probabilmente colpito a una guancia. Aveva la testa fasciata
di cenci e una guancia gonfia come una testa di bambino. Il naso e la bocca erano spostati
da un lato. Questo soldato guardava la cattedrale, si faceva il segno della croce. L'altro, un
ragazzo ancora giovane, una recluta, biondo e bianco come se non avesse una goccia di
sangue nel viso smunto, guardava Pierre con un sorriso incantato e buono; il terzo giaceva

                                                                                              910
www.writingshome.com
                                 Lev Nicolaevic Tolstoj – Guerra e pace


bocconi e la faccia non gli si vedeva. I cantori a cavallo passarono proprio di fianco al
carro.

         «Ah, è andata alla malora ... la testa di riccio... E pur in terra straniera vivendo ...»
scandivano, a tempo di danza, una canzone soldatesca.

         Come facendogli eco, ma con un altro genere di allegria, in alto si diffondevano i
suoni metallici delle campane. E, in un genere di allegria ancora diverso, sulla cima della
scarpata antistante, si diffondevano gli ardenti raggi del sole. Ma sotto la scarpata, vicino
alla carretta con i feriti, vicino al piccolo cavalluccio ansimante, che Pierre aveva a fianco,
tutto era umido, ombroso e triste.

         Il soldato con la guancia gonfia guardò con stizza i cantori a cavallo. «Ah, che
elegantoni!» mormorò con tono di rimprovero.

         «Oggi non ho visto solamente soldati, ma anche contadini! Mandano anche i
contadini in guerra!» disse, con un triste sorriso, il soldato che stava dietro il carro,
rivolgendosi a Pierre. «Oggi non stanno tanto a guardare... Vogliono darci dentro con tutto
il popolo... insomma, Mosca. Vogliono farla finita, una buona volta.»

         Nonostante la poca chiarezza delle parole del soldato, Pierre comprese tutto ciò che
voleva dire e annuì in segno d'approvazione col capo.

         La strada si sgombrò e Pierre, percorsa tutta la discesa, salì in carrozza e proseguì
oltre.

         Pierre procedeva, dando occhiate ai due lati della strada, in cerca di visi conosciuti,
ma dovunque, non incontrava altro che sconosciute facce militari, appartenenti a tutte le
armi dell'esercito, che, tutte con lo stesso stupore, si voltavano a guardare il suo cappello
bianco e il suo frac verde.

         Soltanto dopo quattro verste, gli capitò di incontrare la prima persona di sua
conoscenza e, rallegrandosi, gli rivolse la parola. Questo suo conoscente era uno dei
medici militari di più alto grado. Procedeva verso Pierre in calesse, seduto a fianco di un
giovane medico e, riconosciuto Pierre, fece cenno di fermarsi al suo cosacco, seduto a
cassetta al posto del cocchiere.

         «Conte! Eccellenza, come mai voi qui?» domandò il dottore.

         «Be', ecco, volevo vedere...»

         «Già, già, ce n'è da vedere...»
                                                                                              911
www.writingshome.com
                                   Lev Nicolaevic Tolstoj – Guerra e pace


          Pierre scese e si fermò a discorrere con il dottore, spiegandogli la sua intenzione di
prender parte alla battaglia.

          Il dottore consigliò Bezuchov di rivolgersi direttamente al comandante in capo.

          «Perché trovarvi Dio sa dove durante la battaglia, sconosciuto fra estranei?»
esclamò, scambiando un'occhiata con il suo giovane collega. «Il comandante in capo vi
conosce e vi accoglierà benevolmente. Fate dunque così batjuška,» concluse il dottore.

          Il dottore pareva stanco e indaffarato.

          «Allora, voi pensate che... Ma, a proposito, volevo domandarvi ancora una cosa:
dov'è, precisamente, la nostra posizione?» disse Pierre.

          «La nostra posizione?» ribatté il dottore. «Non è una cosa che io possa sapere.
Oltrepassate Tatarinovo: là stanno a scavare a tutto spiano... E, quando sarete là, salite sul
tumulo: di lassù c'è una buona veduta,» aggiunse.

          «E di là si vede bene?... Se voi...»

          Ma il dottore lo interruppe e si avviò verso il calesse:

          «Vi accompagnerei io, ma in nome di Dio, ne ho fin qui - e il dottore si fece segno
alla gola - sto correndo dal comandante del corpo d'armata. Vedete come vanno le cose da
noi?... Sapete, conte, domani ci sarà battaglia: con centomila soldati, dobbiamo calcolare,
almeno, ventimila feriti. E noi, invece, non abbiamo né barelle, né brande, né infermieri, né
medici neanche per seimila uomini. Ci sono diecimila carrette, ma ci vuole anche dell'altro.
Fate un po' come vi pare...»

          La strana idea che, fra quelle migliaia di uomini, pieni di vita e di salute, giovani e
vecchi, che guardavano con gaio stupore il suo cappello, ce n'erano sicuramente ventimila
già condannati alla morte e alle ferite (e forse proprio gli stessi che lui aveva visto), colpì
Pierre.

          «Domani forse loro moriranno: come fanno a pensare a qualcosa di diverso dalla
morte?» E a un tratto, per una certa misteriosa associazione di idee, gli tornò viva alla
mente quella discesa giù dall'altura di Možajsk, le carrette cariche di feriti, lo scampanio, i
raggi obliqui del sole e la canzone dei soldati di cavalleria.

          «Quei soldati di cavalleria vanno in battaglia e incontrano i feriti e non riflettono,
neanche un momento, a ciò che li attende, ma passano davanti ai feriti e gli strizzano


                                                                                             912
www.writingshome.com
                                  Lev Nicolaevic Tolstoj – Guerra e pace


l'occhio. E di questi uomini, ventimila sono condannati a morire e si meravigliano del mio
cappello! È strano!» pensava Pierre, procedendo verso Tatarinovo.

          Davanti alla casa di un possidente, sul lato sinistro della strada, erano ferme
carrozze, furgoni, gruppi di attendenti e sentinelle. Lì vi aveva preso alloggio il
comandante in capo. Ma, nel momento in cui arrivò Pierre, egli non c'era e non c'era quasi
nessuno dello stato maggiore. Tutti erano alla funzione religiosa. Pierre proseguì in avanti,
verso Gorki.

          Giunto all'estremità della salita, all'entrata della piccola via del villaggio, Pierre vide
per la prima volta i contadini delle milizie con la croce sui berretti e le camicie bianche, che
con un gran vocio e fra grandi risate, eccitati e sudati, lavoravano a destra della strada su
un enorme tumulo di terra ricoperto d'erba. Alcuni scavavano con le pale il monte; altri
passando su tavole, portavano via la terra dentro carriole; altri ancora stavano lì in piedi
senza far nulla.

          Due ufficiali erano in piedi sul tumulo e impartivano ordini. Vedendo quei
contadini, che evidentemente si divertivano della loro condizione militare, per essi ancora
nuova, Pierre si ricordò di nuovo dei feriti incontrati a Možajsk, e allora comprese
chiaramente che cosa intendeva dire il soldato con le parole: vogliono darci dentro con tutto il
popolo. La vista di quei contadini barbuti che lavoravano sul campo di battaglia, con i loro
strani, goffi stivaloni, il collo sudato, e qualcuno con il colletto della camicia sbottonato e
aperto di sbieco, che lasciava scorgere le ossa abbronzate delle clavicole, fece sentire a
Pierre più profondamente di tutto quello che aveva visto e udito sino allora il carattere di
solennità e l'importanza di quel momento.



XXI



          Pierre scese dalla carrozza e, passando davanti ai militi che lavoravano, salì su quel
tumulo dal quale, come gli aveva detto il dottore, si vedeva il campo di battaglia.

          Erano le undici del mattino. Il sole stava un po' a sinistra e alle spalle di Pierre, e
illuminava vividamente, attraverso l'aria pura e limpida, l'immenso panorama, a forma di
anfiteatro, che gli si apriva dinanzi agli occhi, su su verso la campagna che si sollevava di
fronte.



                                                                                                 913
www.writingshome.com
                                Lev Nicolaevic Tolstoj – Guerra e pace


       In alto e a sinistra, lungo quest'anfiteatro, tagliandolo in due, si snodava la strada
maestra di Smolensk, che passava attraverso un villaggio con una chiesa bianca, situato a
cinquecento passi davanti al tumulo e più in basso (era Borodino). La strada passava sotto
il villaggio attraverso un ponte e, per discese e salite, serpeggiava sempre più in alto verso
il villaggio di Valuevo, che si scorgeva a circa sei verste (là si trovava in quel momento
Napoleone). Oltre Valuevo, la strada scompariva nel giallo di un bosco contro l'orizzonte.
In quel bosco di betulle e di abeti, a destra della strada, brillavano al sole, lontani, la croce
e il campanile del Monastero Kolotskij. Lungo tutta quella distesa azzurrognola, a destra e
a sinistra del bosco e della strada, si scorgevano, in vari punti, fumate di bivacchi e masse
indefinite di truppe, nostre e nemiche. A destra, lungo il corso dei fiumi Koloèa e
Moscova, il terreno era intersecato da gole e collinoso. Fra le gole, si vedevano in
lontananza i villaggi di Bezzùbovo e di Zacharjino. A sinistra, il terreno era meno
accidentato: c'erano campi di grano, e si scorgeva, fumante, un villaggio incendiato:
Semënovskoe.

       Tutto quello che Pierre vedeva, a destra e a sinistra, era talmente indefinito, che né
la parte destra, né quella sinistra della campagna di fronte corrispondevano in modo
soddisfacente alla sua immaginazione. Non c'era il campo di battaglia che egli si era
aspettato di vedere, ma c'erano campi, radure, truppe, boschi, fumate di bivacchi, villaggi,
alture a forma di tumulo, torrenti, e, per quanto Pierre scrutasse quell'animata distesa di
terra, non poté trovare una posizione militare e neppure distinguere le nostre truppe da
quelle nemiche.

       «Bisognerà che lo domandi a qualcuno,» pensò e si rivolse a un ufficiale che
osservava con curiosità la sua figura enorme e tutt'altro che militare.

       «Permettete una domanda?» disse Pierre all'ufficiale. «Che villaggio è quello
davanti a noi?»

       «Burdino... o come si chiama?» rispose l'ufficiale, rivolgendosi, a sua volta, al
compagno.

       «Borodino,» rispose l'altro, correggendolo.

       L'ufficiale, evidentemente contento dell'occasione di parlare, si avvicinò a Pierre.

       «Sono là i nostri?» domandò Pierre.

       «Sì, ed ecco più in là i francesi,» disse l'ufficiale «Eccoli, si vedono.»

       «Dove? Dove?» domandò Pierre.
                                                                                              914
www.writingshome.com
                                 Lev Nicolaevic Tolstoj – Guerra e pace


       «Si vedono a occhio nudo. Ecco, lì, lì!»

       L'ufficiale indicò con la mano le nuvole di fumo che si scorgevano a sinistra, oltre il
fiume, e sul suo viso apparve quell'espressione grave e severa che Pierre aveva visto su dei
visi che aveva incontrato.

       «Ah, quelli sono i francesi! E là?...» Pierre indicò a sinistra, sul tumulo, nelle cui
vicinanze si scorgevano delle truppe.

       «Quelli sono i nostri.»

       «Ah, i nostri! E laggiù?...»

       Pierre indicò con la mano un tumulo lontano con un grande albero, vicino a un
villaggio che si notava dentro una gola, là dove si levava un fumo di bivacchi e nereggiava
qualche cosa.

       «Quello è di nuovo lui» disse l'ufficiale (era il ridotto di ?evardino). «Ieri era nostro,
ma adesso è suo.»

       «Qual è dunque la nostra posizione?»

       «La posizione?» disse l'ufficiale con un sorriso di soddisfazione. «Questa è una cosa
che posso spiegarvi chiaramente, perché sono stato io che ho costruito quasi tutte le nostre
fortificazioni. Ecco, vedete, il nostro centro è a Borodino, ecco là.» Ed egli indicò il
villaggio con la chiesa bianca, di fronte a loro. «Lì c'è il traghetto sulla Kolo?a. Ecco lì,
vedete, dove, in basso, si vedono quelle strisce di fieno falciato, lì c'è pure il ponte. Quello
è il nostro centro. Il fianco destro, ecco dov'è... (e indicò all'estrema destra, in una gola
lontana), là c'è il fiume Moscova, e là abbiamo costruito tre ridotti molto forti. In quanto al
fianco sinistro...» e qui l'ufficiale fece una pausa. «Sapete, non è facile spiegarvelo... Ieri il
nostro fianco sinistro era laggiù, ecco, a Ševardino, dov'è quella quercia; ma adesso
abbiamo ritirato l'ala sinistra; adesso... ecco là, vedete quel villaggio e quel fumo? Quello è
Semënovskoe, ed ecco lì,» e indicò il tumulo di Raevskij. «Solo che difficilmente la
battaglia avverrà qui! Che lui abbia spostato da questa parte le truppe è un inganno; di
sicuro egli le aggirerà a destra, dalla parte della Moscova. Ma sì, dovunque avvenga,
domani saremo in molti a non rispondere all'appello!» disse l'ufficiale.

       Un vecchio sottufficiale, che si era avvicinato all'ufficiale mentre questi faceva le sue
spiegazioni, aspettava in silenzio che il suo superiore finisse di parlare, ma, a questo
punto, evidentemente contrariato dalle parole dell'ufficiale, lo interruppe:


                                                                                              915
www.writingshome.com
                                Lev Nicolaevic Tolstoj – Guerra e pace


       «Bisogna andare a prendere i gabbioni,» disse severamente.

       L'ufficiale sembrò confuso, come se avesse capito che, pur se si poteva pensare che
l'indomani molti sarebbero mancati all'appello, di questo non bisognava però parlare.

       «Va bene, manda di nuovo la terza compagnia,» s'affrettò a rispondere.

       «E voi chi siete, uno dei medici?»

       «No, io sono venuto così...» rispose Pierre.

       E Pierre si avviò per la discesa, passando di nuovo di fianco ai miliziani.

       «Ah, maledetti!» esclamò l'ufficiale che lo seguiva tappandosi il naso, e oltrepassò,
correndo, i miliziani che lavoravano.

       «Eccoli!... La portano, vengono... Eccoli... Adesso arrivano...» si levarono a un tratto
delle voci: e ufficiali, soldati e miliziani corsero in avanti, lungo la strada.

       Dal basso dell'altura, da Borodino, saliva una processione.

       In testa a tutti, sulla strada polverosa, marciava schierato in bell'ordine, un
battaglione di fanteria senza chepì, e con i fucili abbassati verso terra. Alle spalle della
fanteria, si udiva un canto di chiesa.

       I soldati e i miliziani, a testa scoperta, corsero incontro alla processione,
oltrepassando Pierre.

       «Portano la Madonna! Che possa intercedere per noi! La patrona... l'Iverskaja!...»

       «No, è la Madonna di Smolensk,» corresse un altro.

       I miliziani, sia quelli che erano nel villaggio, sia quelli che lavoravano alle
postazioni di artiglieria, gettate via le pale, corsero incontro alla processione. Dietro al
battaglione, che avanzava sulla strada polverosa, camminavano i sacerdoti con i paramenti
sacri e un vecchio con il cappuccio, attorniato dai diaconi e dai cantori. Dietro di loro,
soldati e ufficiali portavano a braccia una grande icona dal volto nero, incorniciata.

       Era l'icona che avevano portato via da Smolensk che, da allora, era aggregata
all'esercito. Dietro all'icona, intorno a essa, davanti a essa, da tutte le parti, camminavano,
correvano e si prostravano a terra frotte di soldati a testa scoperta.

       Giunta sull'altura, l'icona si fermò: gli uomini che reggevano l'icona su dei panni si
diedero il cambio, i diaconi accesero di nuovo i turiboli: ed ebbe inizio la funzione. I raggi
                                                                                            916
www.writingshome.com
                                 Lev Nicolaevic Tolstoj – Guerra e pace


cocenti del sole battevano perpendicolari dall'alto; un leggero, fresco venticello giocava
con i capelli delle teste scoperte e con i nastri che adornavano l'icona; il canto risuonava,
fioco, sotto il cielo aperto. Un'immensa folla di ufficiali, soldati e miliziani, a testa scoperta,
circondava l'icona. Alle spalle del sacerdote e del diacono, su uno spazio sgombro, stavano
immobili gli ufficiali superiori. Un generale calvo, con la croce di San Giorgio al collo,
stava proprio dietro la schiena del sacerdote e, senza farsi il segno della croce
(evidentemente era un tedesco), aspettava pazientemente la fine della funzione, che forse
considerava necessario ascoltare, in quanto contribuiva a eccitare il patriottismo del
popolo russo. Un altro generale stava ritto in atteggiamento marziale e scuoteva, di tanto
in tanto, una mano davanti al petto guardandosi in giro. Pierre, ritto in mezzo alla folla dei
contadini, riconobbe, in quel gruppo di ufficiali superiori, alcuni conoscenti, ma non li
guardava: tutta la sua attenzione era assorbita dall'espressione seria dei volti di questa
folla di soldati e di miliziani che guardavano l'icona con identica avidità. Non appena i
diaconi, stanchi (era la ventesima funzione propiziatoria che cantavano) intonarono in
modo pigro e abituale: «Salva dalle sciagure gli schiavi Tuoi, Madre di Dio,» e il sacerdote
e il diacono rispondevano: «Giacché tutti in Dio a Te ricorriamo, come nostra incrollabile
rocca e interceditrice,» su tutti i visi si riaccese quell'espressione di consapevolezza della
solennità del momento che egli aveva visto sotto l'altura a Možajsk e, a tratti, su tanti e
tanti visi che aveva incontrato quella mattina; e sempre più spesso si chinavano le teste,
ondeggiavano capelli e risuonavano sospiri e colpi dei segni di croce battuti sul petto.

       La folla che circondava l'icona a un tratto si aprì, premendo su Pierre. Qualcuno,
probabilmente un personaggio molto importante a giudicare dalla fretta con cui si erano
fatti in disparte al suo passaggio, stava avvicinandosi all'icona.

       Era Kutuzov che stava ispezionando la posizione. Di ritorno a Tatarinovo, si era
avvicinato alla funzione. Pierre lo riconobbe subito per la sua particolare figura che si
distingueva da tutte le altre.

       Con la giubba lunga sul corpo enorme, la schiena curva, la testa bianca scoperta e
con il bianco occhio spento sul viso flaccido, Kutuzov si inoltrò in mezzo alla folla, con la
sua andatura fluttuante e ondeggiante, e si fermò dietro al sacerdote. Si fece il segno della
croce con gesto abituale, si abbassò fino a toccar terra con la mano e, con un pesante
sospiro, chinò la testa canuta. Dietro a Kutuzov c'erano Bennigsen e il seguito. Nonostante
la presenza del comandante in capo, che aveva attirato su di sé l'attenzione di tutti gli
ufficiali superiori, miliziani e soldati continuavano a pregare senza guardarlo.

       Quando la funzione ebbe termine, Kutuzov si avvicinò all'icona, si lasciò cadere
pesantemente in ginocchio, prostrandosi a terra, e poi cercò a lungo, senza riuscirvi, di
                                                                                               917
www.writingshome.com
                               Lev Nicolaevic Tolstoj – Guerra e pace


alzarsi, impedito dalla pesantezza e dalla debolezza. La testa bianca si scuoteva nello
sforzo. Finalmente si alzò e, sporgendo con un gesto infantile e ingenuo le labbra, le pose
sull'icona e di nuovo s'inchinò fino a toccar terra con la mano. I generali seguirono il suo
esempio; poi gli ufficiali, e dopo di loro, sospingendosi l'un l'altro, con uno scalpiccio di
piedi, ansando e urtandosi, con le facce emozionate, si avvicinarono i soldati e i miliziani.



XXII



       Barcollando in mezzo alla calca che lo aveva inghiottito, Pierre si guardava intorno.

       «Conte, Pëtr Kirillyè! Come mai siete qui?» disse la voce di qualcuno. Pierre si voltò.

       Boris Drubeckoj, pulendosi con una mano le ginocchia che aveva imbrattato di terra
(probabilmente anche lui per baciare l'icona), si stava avvicinando, sorridendo, a Pierre.
Boris era vestito con eleganza, con una sfumatura marziale da combattente: indossava una
giubba lunga e portava il frustino a tracolla, esattamente come Kutuzov.

       Nel frattempo, Kutuzov era giunto al villaggio e si era seduto all'ombra della prima
casa che aveva trovato, su una panca che un cosacco aveva portato di corsa e un altro si
era affrettato a coprire con un tappetino. Un enorme e brillante seguito circondò il
comandante in capo.

       L'icona aveva proseguito oltre, accompagnata dalla folla. A trenta passi da
Kutuzov. Pierre si era fermato conversando con Boris.

       Pierre gli spiegava la sua intenzione di prender parte alla battaglia e di visitare le
nostre posizioni.

       «Ecco, come dovete fare,» disse Boris. «Je vous ferai les honneurs du camp. Il punto
migliore per vedere tutto, sarà dove starà il conte Bennigsen. Io, infatti, sono suo ufficiale
d'ordinanza. Glielo riferirò io, e, se volete fare il giro delle posizioni, venite con noi: fra
poco andremo sul fianco sinistro. Quando saremo di ritorno, mi farete l'onore di passare la
notte da me, e faremo una partita. Conoscete Dmitrij Sergeiè, no? Ecco, è alloggiato qui,»
disse indicando la terza casa all'entrata di Gorki.

       «Ma io vorrei vedere il fianco destro; ho sentito dire che sia molto forte,» disse
Pierre. «Vorrei percorrere tutta la posizione partendo dalla Moscova.»


                                                                                           918
www.writingshome.com
                                Lev Nicolaevic Tolstoj – Guerra e pace


       «Be', questo potrete farlo poi, tuttavia, il più importante è il fianco sinistro...»

       «Sì, sì. Ma dov'è il reggimento del principe Bolkonskij, non potete indicarmelo?»
domandò Pierre.

       «Di Andrej Nikolaeviè? Ci passeremo vicino, vi accompagnerò io da lui.»

       «Che mi dite, allora, del fianco sinistro?» domandò Pierre.

       «Per essere sincero, entre nous, il nostro fianco sinistro, Dio sa in che stato si trova,»
disse Boris abbassando confidenzialmente la voce. «Il conte Bennigsen non aveva affatto in
mente questo. Si proponeva di fortificare quel tumulo laggiù, ecco, in tutt'altro modo... ma
poi...» Boris si strinse nelle spalle. «Sua Eccellenza Serenissima non ha voluto o chissà che
cosa gli hanno detto. Sapete...» Ma Boris non terminò la frase, perché in quel momento a
Pierre si era avvicinato Kajsarov, aiutante di Kutuzov. «Ah, Paisij Sergeiè!» esclamò Boris,
rivolgendosi con un disinvolto sorriso a Kajsarov. «Sto cercando di spiegare al conte la
posizione. È sorprendente come Sua Altezza Serenissima abbia saputo intuire le intenzioni
dei francesi!»

       «Parlate del fianco sinistro?» disse Kajsarov.

       «Sì, sì, precisamente. Il nostro fianco sinistro adesso è molto, molto forte.»

       Sebbene Kutuzov avesse mandato via dallo Stato Maggiore tutti gli ufficiali inutili.
Boris, anche dopo i cambiamenti operati da Kutuzov, aveva saputo mantenersi al quartier
generale. Era alle dipendenze del conte Bennigsen. Il conte Bennigsen, come tutti coloro
presso cui Boris era stato al servizio, considerava il giovane principe Drubetskoj un uomo
impagabile.

       Nel comando dell'esercito esistevano due partiti ben netti e circoscritti: il partito di
Kutuzov e il partito di Bennigsen, il capo dello Stato Maggiore. Boris faceva parte di
questo secondo partito e nessuno, come lui, sapeva far sentire, pur mostrando un rispetto
servile per Kutuzov, che il vecchio valeva poco e che tutte le operazioni di guerra erano
condotte da Bennigsen. Era giunto, ora, il momento decisivo della battaglia, destinato o ad
annientare Kutuzov e dare il potere a Bennigsen, oppure (anche se Kutuzov avesse vinto
la battaglia) a far sentire che tutto era stato fatto da Bennigsen. In ogni caso, l'indomani
dovevano essere distribuite grandi ricompense e promossi uomini nuovi. E per questo
Boris, sin dalla mattina, si trovava in uno stato di eccitazione.

       Dopo Kajsarov vennero a salutare Pierre altri conoscenti, ed egli non faceva in
tempo a rispondere alle domande su Mosca di cui lo tempestavano, come non faceva in
                                                                                              919
www.writingshome.com
                              Lev Nicolaevic Tolstoj – Guerra e pace


tempo ad ascoltare i racconti che via via gli facevano. Su tutte le facce si vedevano
eccitazione e ansia. Ma Pierre aveva l'impressione che la causa dell'insolita animazione che
si vedeva espressa su alcune di queste facce, fosse dovuta soprattutto a questioni di
successo personale; e non poteva dimenticare l'altra espressione, che aveva veduto su altre
facce e che parlava non di questioni personali, ma di questioni comuni a tutti, di questioni
di vita o di morte. Kutuzov aveva notato la figura di Pierre e il gruppo che si era formato
intorno a lui.

       «Chiamatemelo,» disse Kutuzov.

       L'aiutante venne a comunicare il desiderio di Sua Altezza Serenissima e Pierre si
diresse verso la panca. Ma, ancor prima di lui, a Kutuzov si avvicinò un soldato semplice.
Era Dolochov.

       «Come mai costui è qui?»

       «È una bestiaccia che si ficca dappertutto!» risposero a Pierre. «È stato degradato.
Ora ha bisogno di mettersi in mostra. Ha consegnato non so che piani di battaglia e questa
notte s'è intrufolato fin dentro alle linee nemiche... Ragazzo in gamba, però!...»

       Pierre, togliendosi il cappello, s'inchinò rispettosamente a Kutuzov.

       «Ho deciso che, se avessi fatto rapporto a Vostra Eccellenza Serenissima, voi avreste
potuto cacciarmi via o dire che sapete già quanto vi riferisco, e allora mi sarei ritirato...»
diceva Dolochov.

       «Già, già...»

       «Ma se invece ho ragione, allora potrò essere utile alla patria per la quale sono
pronto a morire.»

       «Già... già...»

       «E se Vostra Eccellenza Serenissima avesse bisogno di un uomo che non risparmia
la sua pelle, vogliate ricordarvi di me... Forse potrò esser utile a Vostra Eccellenza
Serenissima.»

       «Già... già...» ripeteva Kutuzov, guardando Pierre con gli occhi ridenti e socchiusi.

       In quel momento, Boris, con la sua scaltrezza da cortigiano, si spinse innanzi con
Pierre vicino al comandante, con l'aria più naturale del mondo e senza alzare la voce, come
se continuasse una conversazione che aveva già incominciata, disse a Pierre: «I miliziani si

                                                                                           920
www.writingshome.com
                               Lev Nicolaevic Tolstoj – Guerra e pace


sono messi addirittura le camicie bianche e pulite, per esser pronti alla morte. Che
eroismo, conte!»

       Boris, evidentemente, aveva detto questo a Pierre per essere udito da Sua Eccellenza
Serenissima. Sapeva bene che Kutuzov avrebbe fatto attenzione a quelle parole, ed
effettivamente Sua Eccellenza si rivolse a lui:

       «Che cosa stai dicendo degli uomini delle milizie?» disse a Boris.

       «Che essi, Eccellenza, per prepararsi a domani, alla morte, hanno indossato la
camicia bianca.»

       «Ah!... Popolo meraviglioso, senza pari!» disse Kutuzov e, socchiudendo gli occhi,
scosse la testa. «Popolo senza pari!» ripeté con un sospiro.

       «Volete sentire odor di polvere?» si rivolse poi a Pierre. «Sì, come odore è piacevole.
Ho l'onore di essere un ammiratore di vostra moglie, sta bene? Il mio bivacco è ai vostri
servizi.»

       E, come sovente accade ai vecchi, Kutuzov cominciò a guardarsi distrattamente in
giro come se si fosse dimenticato di quello che doveva dire o fare.

       Ricordandosi poi, evidentemente, ciò che cercava, chiamò a sé Andrej Sergei?
Kajsarov fratello del suo aiutante.

       «Come, come sono quei versi di Marin, come sono quei versi, eh? Quelli che ha
scritto contro Gerakov: "Sarai maestro alla scuola militare..." Dilli, dilli,» esclamò Kutuzov,
visibilmente intenzionato a ridere.

       Kajsarov li declamò... Kutuzov, sorridendo, dondolava la testa al ritmo dei versi.

       Quando Pierre si fu allontanato da Kutuzov, Dolochov, muovendogli incontro, lo
prese per la mano.

       «Sono molto contento d'incontrarvi qui, conte,» gli disse ad alta voce e senza
sentirsi imbarazzato, dalla presenza di estranei, con una risolutezza e una solennità tutte
particolari. «Alla vigilia di una giornata in cui Dio sa chi di noi sia destinato a restare fra i
vivi, sono felice dell'occasione di potervi dire che mi rammarico dei malintesi che ci sono
stati fra noi e che desidererei che voi non aveste nessun rancore nei miei confronti. Vi
prego di perdonarmi.»



                                                                                             921
www.writingshome.com
                                Lev Nicolaevic Tolstoj – Guerra e pace


        Pierre guardava Dolochov sorridendo e senza sapere che cosa dirgli. Dolochov, con
le lacrime agli occhi, lo abbracciò e lo baciò.

        Boris disse qualche parola al suo generale e il conte Bennigsen si rivolse a Pierre e lo
invitò ad andare insieme con lui lungo la linea del fronte.

        «A voi interesserà,» gli disse.

        «Sì, mi interesserà molto,» disse Pierre.

        Mezz'ora più tardi Kutuzov ripartì per Tatarinovo e Bennigsen, con il suo seguito di
cui faceva parte anche Pierre, si avviò alla volta del fronte.



XXIII



        Da Gorki Bennigsen scese lungo la strada maestra fino al punto che l'ufficiale aveva
indicato a Pierre dall'alto del tumulo come il centro della posizione, e presso cui, sulla
sponda del fiume, c'erano file di erba falciata, odorosa di fieno. Passato il ponte, entrarono
nel villaggio di Borodino, voltarono a sinistra e, fiancheggiando un'enorme quantità di
truppe e di cannoni, salirono su un alto tumulo sul quale dei miliziani scavavano un
fossato. Era un ridotto che ancora era privo di denominazione, ma che fu poi chiamato
«ridotto di Raevskij» o «batteria del tumulo».

        Pierre non prestò nessuna particolare attenzione a questo ridotto. Egli non sapeva
che quel luogo sarebbe diventato per lui il più memorabile di tutti gli altri luoghi del
campo di Borodino. Poi, attraverso un burrone, giunsero a Semenovskoe, dove i soldati
trascinavano via le ultime travi delle isbe e dei granai. Poi, per discese e salite,
attraversarono campi d'avena spezzata, abbattuta dalla grandine, lungo una pista
recentemente aperta dal passaggio dell'artiglieria nei campi arati fino alle flèches, che erano
state appena scavate.

        Bennigsen si fermò sulle flèches e si mise a guardare davanti a sé, verso il ridotto di
Sevardino (che il giorno prima era ancora nostro) sul quale si scorgevano alcuni uomini a
cavallo. Gli ufficiali dicevano che tra quelli doveva esserci Napoleone, o Murat. E tutti
scrutavano avidamente quel gruppetto di cavalieri. Anche Pierre guardava in quella
direzione, cercando di indovinare quale di quegli uomini, che appena si distinguevano,
fosse Napoleone. Infine quei cavalieri scesero dal tumulo e scomparvero.

                                                                                            922
www.writingshome.com
                                  Lev Nicolaevic Tolstoj – Guerra e pace


       Bennigsen si rivolse allora a un generale che gli si era avvicinato e si mise a spiegare
tutta la posizione delle nostre truppe. Pierre ascoltava le parole di Bennigsen,
concentrando tutte le sue facoltà mentali per capire quale fosse l'essenza dell'imminente
battaglia, ma sentiva con rammarico che le sue capacità d'intelletto non bastavano a tanto.
Non capiva assolutamente niente. Bennigsen cessò di parlare e, notando la figura di Pierre
che lo ascoltava, gli domandò a un tratto, volgendosi a lui:

       «Penso che per voi non sia interessante, no?»

       «Ah, al contrario, mi interessa molto,» rispose Pierre non del tutto sincero.

       Dalle flèches, cavalcarono ancora più a sinistra, lungo una strada che si snodava
attraverso un bosco fitto e poco alto di betulle. Nel mezzo del bosco, proprio davanti a
loro, balzò, sulla strada, una lepre rossiccia con le zampe bianche e, spaventata dallo
scalpiccio di tutti quei cavalli, si smarrì talmente che per un bel pezzo saltellò sulla strada
dinanzi a loro, attirando gli sguardi e suscitando le risate generali, e solo quando alcune
voci proruppero in un grido, si buttò da un lato e scomparve nella macchia. Dopo aver
percorso circa due verste nel bosco, sbucarono su una radura, dove si trovavano le truppe
del corpo d'armata di Tuckov, che doveva proteggere il fianco sinistro.

       Qui, all'estremità del fianco sinistro, Bennigsen parlò a lungo e con calore, e diede
disposizioni, così parve a Pierre, importanti dal punto di vista militare. Davanti allo
schieramento delle truppe di Tuckov si ergeva un'altura non occupata dalle truppe.
Bennigsen criticò ad alta voce quest'errore, dicendo che era una pazzia lasciare scoperta
un'altura che dominava la posizione e disporre le truppe sotto di essa. Alcuni generali
espressero la medesima opinione. Uno, in particolare, con foga militare diceva che le
truppe erano state condotte là come carne da macello. Bennigsen, d'autorità, ordinò di
spostare le truppe sull'altura.

       Quest'ordine sul fianco sinistro indusse Pierre a dubitare ancor più della propria
capacità di capire l'arte della guerra. Ascoltando Bennigsen e i generali, che criticavano la
disposizione delle truppe sotto l'altura, Pierre comprendeva perfettamente e condivideva
la loro opinione, ma, proprio per questo, non poteva capire in che modo, chi le aveva fatte
disporre lì ai piedi dell'altura avesse potuto commettere un errore così evidente e
madornale.

       Pierre non sapeva che quelle truppe non erano state collocate in quel punto per la
difesa di una posizione, come pensava Bennigsen, ma erano state schierate in quel luogo
nascosto per un'imboscata, cioè perché non fossero notate e potessero assalire di sorpresa

                                                                                           923
www.writingshome.com
                                Lev Nicolaevic Tolstoj – Guerra e pace


il nemico che avanzava. Bennigsen non lo sapeva e spostò le truppe in avanti in base a sue
considerazioni personali, senza farne parola al comandante in capo.



XXIV



       Il principe Andrej, in quella chiara sera d'agosto del 25, era sdraiato, appoggiandosi
su un gomito, in una rimessa sconquassata del villaggio di Knjazkovo, a un'estremità di
terreno occupato dal suo reggimento. Attraverso una breccia nel muro, guardava una fila
di betulle trentennali con i rami inferiori tagliati che si stendeva lungo la siepe, i campi con
i covoni di avena disfatti e una macchia d'arbusti in cui si scorgeva il fumo dei fuochi delle
cucine da campo.

       Per quanto angusta, inutile a tutti e pesante fosse al principe Andrej la sua esistenza
in quella sera, egli si sentiva commosso e irritato, proprio come sette anni prima ad
Austerlitz, alla vigilia della battaglia.

       Gli ordini per la giornata successiva erano stati da lui dati e ricevuti. Non aveva più
nulla da fare. Ma i pensieri più semplici, chiari e perciò terribili, non gli davano pace.
Sapeva che la battaglia dell'indomani sarebbe stata la più terribile fra tutte quelle a cui
aveva partecipato, e per la prima volta nella sua vita gli si presentò la possibilità della
morte, senza alcun rapporto con l'esistenza quotidiana, senza alcuna considerazione
sull'effetto che avrebbe provocato sugli altri, ma soltanto in rapporto a lui stesso, con
vivezza, quasi con concretezza, in modo semplice e spaventoso. E, dall'alto di questa
immaginazione, tutto ciò che prima lo aveva tormentato e preoccupato, a un tratto, si
illuminava di una fredda luce bianca, senza ombre, senza prospettive, senza chiaroscuri.
Tutta la vita gli apparve come una lanterna magica in cui aveva guardato a lungo,
attraverso una lente e con una illuminazione artificiale. Ora, improvvisamente, vedeva
senza lente, alla vivida luce diurna, quei quadri mal dipinti. «Sì, sì, ecco quelle immagini
menzoniere, che mi agitavano, mi entusiasmavano e mi tormentavano,» diceva a se stesso,
passando in rassegna nella sua immaginazione i quadri principali della lanterna magica
della sua vita e guardandoli ora in quella fredda luce bianca del giorno: il netto pensiero
della morte. «Eccole, queste figure dipinte in modo grossolano, che sembravano qualcosa
di stupendo e misterioso. La gloria, il bene sociale, l'amore per la donna, la patria stessa:
come mi sembravano grandi questi quadri, di quale profondo significato parevano
pervasi! E tutto questo è così semplice, squallido e rozzo nella bianca fredda luce di quel
mattino che, lo sento, si sta levando per me.»
                                                                                            924
www.writingshome.com
                               Lev Nicolaevic Tolstoj – Guerra e pace


       I tre più grandi dolori della sua vita concentravano soprattutto la sua attenzione. Il
suo amore per una donna, la morte di suo padre e l'invasione francese che aveva occupato
la metà della Russia.

       «L'amore!... Quella, ragazza, che mi sembrava piena di forze misteriose. Come
l'amavo! Facevo progetti poetici sull'amore, sulla felicità con lei. Oh, caro ragazzo!»
esclamò ad alta voce con rabbia. «Come no! Avevo creduto in un amore ideale che avrebbe
dovuto conservarmi la sua fedeltà per un intero anno di assenza! Come la tenera colomba
della favola, lei avrebbe dovuto languire lontano da me. E tutto invece è molto più
semplice... Tutto questo è spaventosamente semplice, ignobile! Anche mio padre faceva
costruire a Lysye Gory e credeva che quello fosse il suo posto, la sua terra, la sua aria, i
suoi contadini, ma è arrivato Napoleone e, senza neanche sapere della sua esistenza, l'ha
spazzata via dalla propria strada come una scheggia di legno, e tutta la sua Lysye Gory e
la sua vita sono crollate. E la principessina Mar'ja dice che questa è una prova mandata dal
cielo. Ma a che serve questa prova se lui non c'è più e non ci sarà mai più? Non c'è più! E
dunque per chi la prova? La patria, la rovina di Mosca! E domani qualcuno mi ucciderà,
forse e non un francese, ma uno dei nostri, come ieri un soldato ha scaricato il suo fucile
vicino al mio orecchio, e verranno i francesi, mi prenderanno per i piedi e per la testa e mi
scaraventeranno in una fossa per non sentire il mio fetore sotto il loro naso e si formeranno
nuove condizioni di vita che saranno ugualmente normali per gli altri, e io non ne saprò
nulla, e non ci sarò più.»

       Guardò il filare delle betulle che brillavano al sole con il loro immobile colore giallo,
con il loro verde e con le bianche cortecce.

       «Morire... Che domani mi uccidano pure, che non ci sia più nulla di me... che tutto
questo esista e io non esista più.» Si immaginò concretamente la propria assenza da questa
vita. E quelle betulle con la loro luce e la loro ombra, e quelle nuvole increspate, e quel
fumo dei fuochi; tutto, intorno si trasfigurò per lui e apparve come qualcosa di terribile e
minaccioso. Un brivido gli scosse la schiena. Si alzò rapidamente, uscì dalla rimessa e si
mise a camminare.

       Dietro la rimessa si udirono delle voci.

       «Chi è là?» chiese il principe Andrej.

       Nella rimessa entrò timidamente il capitano Timichin dal naso rosso, l'ex
comandante di compagnia di Dolochov che adesso era comandante di battaglione in
seguito alle forti perdite fra gli ufficiali. Dietro di lui entrarono l'aiutante e l'ufficiale
pagatore.
                                                                                            925
www.writingshome.com
                                Lev Nicolaevic Tolstoj – Guerra e pace


       Il principe Andrej si alzò in fretta, ascoltò ciò che gli ufficiali dovevano
comunicargli su questioni di servizio, impartì loro altri ordini e si accingeva a congedarli
quando, dietro la rimessa, si udì il suono di una voce nota e balbettante.

       «Que diable!» disse la voce di un uomo urtando contro qualche cosa.

       Gettando un'occhiata fuori dalla rimessa, il principe Andrej vide che Pierre stava
avvicinandosi a lui. Pierre aveva inciampato contro una pertica stesa per terra e per poco
non era caduto. Al principe Andrej, in genere seccava vedere gente del suo mondo,
specialmente Pierre, che gli ricordava tutti i penosi momenti che aveva vissuto nel suo
ultimo soggiorno a Mosca.

       «Ah, sei tu!» disse. «Come mai? Non me l'aspettavo.»

       Mentre diceva questo, negli occhi e nell'espressione di tutto il volto, c'era qualcosa
di più che freddezza: c'era un'ostilità che Pierre immediatamente notò. Pierre era arrivato
alla rimessa in uno stato d'animo di sovraeccitazione, ma, dopo aver visto l'espressione dei
principe Andrej, si sentì impacciato e a disagio.

       «Sono venuto... così... sapete... sono venuto... mi interessa,» disse Pierre, che già
tante volte, quel giorno, aveva ripetuto senza riflettere quelle parole: «mi interessa.»
«Volevo vedere la battaglia.»

       «Già, già, e i fratelli massoni che dicono della guerra? Come scongiurarla?» disse il
principe Andrej ironicamente. «Ebbene, e Mosca? Come stanno i miei? Sono finalmente
arrivati a Mosca?» domandò poi facendosi serio.

       «Sono arrivati. Me l'ha detto Julie Drubetskaja. Sono andato da loro, ma non li ho
trovati. Erano già partiti per la villa dei dintorni di Mosca.



XXV



       Gli ufficiali avrebbero voluto congedarsi, ma il principe Andrej, come se non
desiderasse restare a tu per tu con il suo amico, li invitò a rimanere a prendere il tè.
Portarono degli sgabelli e il tè. Gli ufficiali guardavano non senza stupore la grossa,
enorme figura di Pierre e ascoltavano ciò che egli raccontava di Mosca e delle disposizioni
occupate dalle nostre truppe, di cui aveva percorso le linee. Il principe Andrej taceva, e la


                                                                                         926
www.writingshome.com
                                Lev Nicolaevic Tolstoj – Guerra e pace


sua faccia era così ostile che Pierre si rivolgeva più al bonario comandante di battaglione
Timochin che non a Bolkonskij.

       «Sicché tu hai capito tutto lo schieramento delle truppe?» lo interruppe il principe
Andrej.

       «Sì, ossia come?» disse Pierre. «Non sono un militare e perciò non posso dire
d'averlo capito a fondo, comunque ho capito la disposizione nel suo complesso.»

       «Eh bien, vous êtes plus avancé que qui cela soit,» disse il principe Andrej.

       «Ah!» esclamò Pierre, sorpreso, guardandolo da sopra gli occhiali. «Be', che cosa ne
dite della nomina di Kutuzov?» domandò.

       «Fui lietissimo di questa nomina, ecco tutto quello che so,» disse il principe Andrej.

       «Bene, e ditemi, qual è la vostra opinione a proposito di Barclay de Tolly? A Mosca
Dio sa che cosa han detto sul suo conto. Voi come lo giudicate?»

       «Domandalo a loro,» disse il principe Andrej, indicando gli ufficiali.

       Pierre guardò Timochin con quel sorriso condiscendente e interrogativo con cui
tutti sempre gli si rivolgevano.

       «Abbiamo visto la luce, eccellenza, non appena ha preso il comando Sua Eccellenza
Serenissima,» disse Timochin timidamente, voltandosi di continuo a guardare il suo
comandante.

       «E come mai?» domandò Pierre.

       «Ma ecco, vi dirò, se non fosse per altro, per la legna o il foraggio. Quando ci siamo
ritirati da Swieciany, guai a toccare un ramoscello secco o del fieno o quel che volete.
Eppure ci si ritirava, tutto restava a lui, non è così, Vostra Eccellenza?» qui si rivolse al suo
principe, «e invece, no, guai! Nel nostro reggimento hanno processato due ufficiali per
faccende del genere. Be', appena Sua Eccellenza Serenissima ha preso il comando, tutto è
diventato semplice. La luce abbiamo visto...»

       «E perché allora proibiva?»

       Timochin si guardò intorno, confuso, senza capire come e che cosa potesse
rispondere a una domanda del genere. Pierre rivolse allora la stessa domanda al principe
Andrej.


                                                                                             927
www.writingshome.com
                               Lev Nicolaevic Tolstoj – Guerra e pace


       «Per non devastare il territorio che abbandonavamo al nemico,» disse con astiosa
ironia il principe Andrej. «Questo è molto sensato: non si può permettere di saccheggiare il
paese e alle truppe di abituarsi al saccheggio. Già, e anche a Smolensk ha ragionato bene:
che i francesi avrebbero potuto aggirarci e che le loro forze erano più numerose. Ma non
poteva capire,» gridò, a un tratto, il principe Andrej con una voce acuta che parve
erompergli dal petto. «Non poteva capire che noi per la prima volta ci battevamo per la
nostra terra, che l'esercito era animato da un coraggio come io mai avevo visto in
precedenza, che per due giorni consecutivi avevamo respinto i nemici e che questo
successo rinvigoriva le nostre forze. Egli diede l'ordine di ritirata, e tutti i nostri sforzi e
tutte le perdite così sono stati inutili. Non pensava a un tradimento, cercava di far tutto nel
migliore dei modi, calcolava tutto, ma proprio per questo non è adatto. Non è adatto
proprio perché calcola tutto a fondo e con diligenza, come deve fare ogni tedesco. Come
dirti... Bene, se tuo padre avesse un domestico tedesco e costui fosse un ottimo domestico e
soddisfacesse a tutte le sue esigenze meglio di te, tu lasci che lo serva a modo suo; ma se
tuo padre è in punto di morte, tu mandi via il domestico e con le tue mani inesperte e
goffe, ti prendi cura di lui, meglio di un uomo più abile di te, ma estraneo. Così hanno
fatto con Barclay. Finché la Russia era forte, poteva servirla un estraneo, ed egli era un
ottimo ministro; ma da quando è in pericolo, ci vuole un uomo suo, del suo sangue. E da
voi al club hanno inventato che è un traditore! Calunniandolo come traditore non
ottengono altro che questo, e cioè, che vergognandosi della loro calunnia, faranno di lui un
eroe o un genio, cosa che sarà ancora più ingiusta. Barclay è un onesto e diligentissimo
tedesco...»

       «Ma dicono che sia un abile condottiero,» disse Pierre.

       «Non capisco che cosa significhi abile condottiero,» ribatté con ironia il principe
Andrej.

       «Abile condottiero,» disse Pierre, «be', è quello che prevede tutte le eventualità...
be', che intuisce i pensieri dell'avversario.»

       «Ma questo è impossibile,» esclamò il principe Andrej come se parlasse di una cosa
risolta da un pezzo.

       Pierre lo guardò stupito.

       «Comunque,» disse, «si dice pure che la guerra è simile a una partita a scacchi.

       «Sì,» disse il principe Andrej, «ma con la piccola differenza che a scacchi puoi
pensare quanto vuoi a ogni passo, che sei fuori delle condizioni del tempo, e ancora con la

                                                                                            928
www.writingshome.com
                              Lev Nicolaevic Tolstoj – Guerra e pace


differenza che il cavallo è sempre più forte del pedone e due pedoni sempre più forti di
uno solo, mentre in guerra certe volte un battaglione è più forte di una divisione, e altre
volte più debole di una compagnia. Il rapporto di forza delle truppe non può essere noto
ad alcuno. Credimi,» proseguì, «che se dipendesse dalle disposizioni degli stati maggiori,
io sarei là a dare delle disposizioni; ma invece ho l'onore di servire qui, in un reggimento,
con questi signori, e ritengo che il domani dipenderà effettivamente da noi e non da loro...
Il successo non è mai dipeso e non dipenderà mai né dalla posizione, né dall'armamento,
né dal numero, ma, in ogni caso, men che mai dalla posizione.»

      «E da che cosa, allora?»

      «Dal sentimento che c'è in me, in lui,» e indicò Timochin, «in ogni soldato.»

      Il principe Andrej diede un'occhiata a Timochin che guardava sbigottito e perplesso
il suo comandante. Contrariamente alla sua controllata taciturnità di prima il principe
Andrej sembrava adesso commosso. Evidentemente non aveva saputo trattenersi
dall'esprimere quei pensieri che gli erano venuti in mente tutt'a un tratto.

      «La battaglia la vince chi ha fermamente deciso di vincerla. Perché abbiamo perso la
battaglia ad Austerlitz? Le nostre perdite erano quasi pari a quelle francesi, ma noi ci
siamo detti troppo presto che avevamo perso la battaglia, e l'abbiamo persa. E l'abbiamo
detto, perché non avevamo ragione di batterci: il nostro desiderio era di andarcene al più
presto dal campo di battaglia. Già che s'è perso, scappiamo! e così siamo scappati. Se non
avessimo detto questo prima di sera, lo sa Dio che cosa sarebbe successo. Ma domani non
lo diremo. Tu dici: la nostra posizione, il fianco sinistro è debole, il fianco destro è troppo
esteso,» proseguì, «tutte queste sono sciocchezze, tutto questo non esiste. Ma che cosa ci si
aspetta domani? Cento milioni dei casi più diversi, che saranno risolti in un istante dal
fatto che sono scappati o che scapperanno i francesi o i nostri, che uccideranno questo o
quest'altro; ma quello che si fa adesso è tutto un gioco. Il fatto è che coloro coi quali sei
andato a vedere la posizione non soltanto non cooperano all'andamento generale delle
cose, ma lo ostacolano. Essi sono preoccupati solamente dei loro piccoli interessi.»

      «In un momento simile?» disse con rimprovero Pierre.

      «In un momento simile,» ripeté il principe Andrej, «per loro questo è semplicemente il
momento in cui si può scavare sotto i piedi di un rivale e ricevere una crocetta o un
nastrino in più. Per me domani, ecco come sarà: centomila uomini dell'esercito russo e
centomila uomini dell'esercito francese si incontreranno per battersi, e il fatto sta che
questi duecentomila uomini si batteranno, e chi si batterà con più rabbia e si risparmierà di
meno, vincerà. E vuoi che te lo dica? Qualunque cosa succeda, qualunque imbroglio
                                                                                           929
www.writingshome.com
                               Lev Nicolaevic Tolstoj – Guerra e pace


combinino in alto, domani noi vinceremo la battaglia. Domani, qualunque cosa succeda,
noi vinceremo la battaglia!»

       «Ecco, eccellenza, la verità, la pura verità,» esclamò Timochin. «A che risparmiarsi
adesso! I soldati del mio battaglione, credetelo, non si sono neanche messi a bere la vodka:
non è il giorno, dicono.»

       Tutti tacquero. Gli ufficiali si alzarono. Il principe Andrej uscì con loro dietro la
rimessa impartendo gli ultimi ordini all'aiutante. Dopo che gli ufficiali si furono
allontanati, Pierre si avvicinò al principe Andrej, e stava già per incominciare a parlare
quando, sulla strada, non lontano dalla rimessa, risuonò lo scalpitio di tre cavalli. Il
principe Andrej, guardando in quella direzione, riconobbe Wohlzogen e Clausewitz
accompagnati da un cosacco. Essi passarono vicino, continuando a conversare fra loro, e
Pierre e Andrej involontariamente udirono queste frasi:

       «Der Krieg muss in Raum verlegt werden. Der Ansicht kann ich nicht genug Preis geben,»
disse uno.

       «O ja,» rispose un altro, «da der Zweck is nur den Feind zu schwächen, so kann man
gewiss nicht den Verlust der Privatpersonen in Achtung nehmen.»

       «O ja,» confermò la voce.

       «Da, im Raum verlegen,» ripeté il principe Andrej sbuffando rabbiosamente con il
naso, quando essi furono passati. «Im Raum, a Lysye Gory, a me son rimasti un padre, un
figlio, e una sorella. A lui tutto questo non importa. Ecco appunto quello che ti dicevo:
questi signori tedeschi domani non solo non vinceranno la battaglia, ma non
combineranno che guai con tutte le forze che hanno, perché nella loro testa tedesca non
hanno che ragionamenti che non valgono un guscio d'uovo e nel cuore non hanno ciò che
è indispensabile per domani, quello che ha Timochin. Loro gli hanno dato tutta l'Europa e
sono venuti a insegnare a noi, bei maestri!» stridette di nuovo la sua voce.

       «Sicché voi pensate che la battaglia di domani sarà vinta?» disse Pierre.

       «Sì, sì,» disse distrattamente il principe Andrej. «Una cosa sola farei se ne avessi il
potere,» riprese poi, «non prenderei prigionieri. Che significano i prigionieri? Questo è
spirito cavalleresco. I francesi hanno devastato la mia casa e vanno a devastare Mosca, e
mi hanno offeso e mi offendono a ogni secondo. Sono miei nemici, sono tutti delinquenti
secondo il mio modo di vedere. E così la pensano Timochin e tutto l'esercito. Bisogna
punirli con la morte. Se sono miei nemici, non possono essere amici, qualunque cosa
abbiano detto a Tilsitt.»
                                                                                          930
www.writingshome.com
                                Lev Nicolaevic Tolstoj – Guerra e pace


      «Sì, sì,» esclamò Pierre, guardando con occhi scintillanti il principe Andrej, «io sono
completamente, completamente d'accordo con voi!»

      Quel problema che sull'altura di Možajsk e durante tutto quel giorno aveva assillato
Pierre, ora gli sembrava perfettamente chiaro e completamente risolto. Ora aveva capito
tutto il significato e tutta l'importanza di quella guerra e dell'imminente battaglia. Tutto
ciò che aveva veduto quel giorno, tutte le significative severe espressioni dei visi che aveva
veduto di sfuggita si illuminarono per lui di una luce nuova. Capì tutto il calore latente,
come si dice in fisica, del patriottismo che c'era in tutte le persone che aveva veduto e che
gli spiegava perché quelle persone si preparassero così tranquillamente e, in apparenza,
con calma alla morte.

      «Non prendere prigionieri,» proseguì il principe Andrej. «Soltanto questo
cambierebbe tutta la guerra e la renderebbe meno crudele. E noi invece abbiamo giocato
alla guerra, ecco il male vero, noi facciamo i magnanimi e così via. Questa magnanimità e
questa sensibilità assomigliano alla magnanimità e alla sensibilità di una signora che
sviene quando vede ammazzare un vitello; è così buona che non può vedere il sangue,
eppure mangia con appetito lo stesso vitello con la salsa. Ci parlano dei diritti della guerra,
della cavalleria, del parlamentarismo, dei riguardi da usare agli infelici e così via. Tutte
sciocchezze. Ho visto nel 1805 la cavalleria, il parlamentarismo: ci hanno ingannato e
abbiamo ingannato. Saccheggiano le case degli altri, emettono banconote false e, quel che è
peggio, ammazzano i figli, il padre; e poi parlano delle regole della guerra e della
magnanimità verso il nemico. Non prendere prigionieri, ma uccidere e farsi uccidere! Chi
è giunto a questo, come me, attraverso le stesse sofferenze...»

      Il principe Andrej, che aveva sempre pensato che gli sarebbe stato indifferente se i
francesi avessero       preso   Mosca    come     avevano      preso     Smolensk,   si   interruppe
improvvisamente per uno spasimo inatteso che lo aveva preso alla gola. Fece alcuni passi
in silenzio, ma i suoi occhi scintillarono febbrilmente e il labbro gli tremò quando
ricominciò a parlare:

      «Se in guerra non ci fosse questa magnanimità, noi la faremmo solamente quando
vale la pena di andare verso una morte certa, come adesso. Allora non ci sarebbero più
guerre perché Pavel Ivanyè ha offeso Michail Ivanyè. E se c'è invece una guerra, come
adesso, che sia la guerra! E allora il rendimento delle truppe non sarebbe quello di adesso.
Allora tutta quella gente della Westfalia e dell'Assia che Napoleone si porta dietro non lo
avrebbe seguito in Russia, e noi non saremmo andati a batterci in Austria o in Prussia,
senza sapere nemmeno il perché. La guerra non è una cosa gentile, ma la cosa più
abominevole della vita; bisogna capirlo, e non giocare alla guerra. Bisogna accettare
                                                                                                 931
www.writingshome.com
                              Lev Nicolaevic Tolstoj – Guerra e pace


austeramente e seriamente questa terribile necessità. Tutto sta in questo: sbarazzarsi della
menzogna; e che la guerra sia la guerra e non uno scherzo. Altrimenti la guerra è il
passatempo preferito degli oziosi e degli sventati... La condizione del militare è la più
onorata. Ma che cos'è la guerra, che cosa occorre per avere successo nelle cose militari,
quali sono i costumi dell'ambiente militare? Lo scopo della guerra è l'omicidio, gli
strumenti della guerra sono lo spionaggio, il tradimento e l'istigazione a tradire, la rovina
degli abitanti, il saccheggio e il furto a loro scapito per approvvigionare l'esercito;
l'inganno e la menzogna, definiti astuzie militari; i costumi della classe militare sono
l'assenza di libertà, ovvero la disciplina, l'ozio, l'ignoranza, la crudeltà, la corruzione,
l'ubriachezza. E, nonostante questo, è la classe superiore, rispettata da tutti. Tutti i re,
tranne l'imperatore della Cina, portano l'uniforme militare e la maggiore ricompensa viene
data a chi ha ucciso più gente... S'incontrano, come faranno domani, per uccidersi l'un
l'altro, si massacrano, mutilano decine di migliaia di uomini, e poi celebrano funzioni di
ringraziamento per il fatto d'aver ammazzato molte persone (il cui numero viene inoltre
esagerato) e proclamano la vittoria, credendo che quanta più gente hanno ucciso, tanto
maggiore sarà il merito. Come fa Dio di lassù a guardare e ad ascoltarli!» gridò con voce
acuta e stridula. «Ah, anima mia, in questi ultimi tempi per me vivere è diventato penoso.
Vedo che comincio a capire troppe cose. E all'uomo non conviene gustare i frutti
dell'albero del bene e del male... Be' ma non sarà più per molto tempo!» soggiunse. «Ma tu
stai dormendo, e anche per me è ora, va' a Gorki,» disse a un tratto il principe Andrej.

       «Oh, no!» rispose Pierre, guardandolo con occhi spaventati e pieni di comprensione.

       «Va', va', prima della battaglia bisogna dormire,», ripeté il principe Andrej.

       Si avvicinò rapidamente a Pierre, lo abbracciò e lo baciò.

       «Addio, va',» gridò. «Ci rivedremo o no?...» e, voltandosi in fretta, rientrò nella
rimessa.

       Era già buio, e Pierre non poté capire se l'espressione del viso del principe Andrej
fosse irritata o tenera.

       Pierre rimase per qualche tempo in silenzio, lì dov'era, dubitando se dovesse
seguirlo o tornare a casa. «No, non ne ha bisogno!» decise poi fra sé, «e io so che questo è il
nostro ultimo incontro.» Sospirò penosamente e si avviò per ritornale a Gorki.

       Il principe Andrej, tornato nella rimessa, si sdraiò su un tappeto, ma non poté
prender sonno.


                                                                                           932
www.writingshome.com
                               Lev Nicolaevic Tolstoj – Guerra e pace


       Chiuse gli occhi. Immagini si susseguivano ad altre immagini. Ce ne fu una sulla
quale si soffermò a lungo, con piacere. Si ricordò con vivezza di una sera a Pietroburgo.
Nataša gli raccontava, con il viso animato, emozionato, come, l'estate prima, andando per
funghi, si fosse smarrita in un grande bosco. Gli descriveva, in modo incoerente, il folto
della foresta, le sue sensazioni, e la conversazione con un apicultore che aveva incontrato
e, ogni momento, interrompendosi nel suo racconto, diceva: «No, non posso, non racconto
come si deve; no, voi non potete capire,» benché il principe Andrej la tranquillizzasse,
dicendo che lui capiva, ed effettivamente capisse tutto ciò che lei voleva dire. Nataša era
scontenta delle proprie parole, sentiva che non sapeva rendere quella sensazione di
appassionata poesia che lei aveva provato quel giorno e ora voleva manifestare. «Era un
tale incanto, quel vecchio, ed era così buio nella foresta... ed erano così buoni i suoi... no,
non so raccontare,» diceva, diventando rossa e agitandosi. E adesso il principe Andrej
sorrideva con lo stesso sorriso di gioia con cui aveva sorriso allora, guardandola negli
occhi. «La capivo,» pensò. «Non solo la capivo, ma ciò che amavo in lei era quella forza,
quella sincerità, quell'apertura della sua anima, quella sua anima che sembrava un tutt'uno
col corpo, era quella sua anima che amavo in lei... con tanta intensità, con tanta felicità...» E
a un tratto si ricordò come fosse finito il loro amore. «Lui non aveva nessun bisogno di
tutto questo. Lui non vedeva nulla di questo e non capiva nulla. Vedeva in lei una ragazza
carina e fresca con la quale però non si sarebbe degnato di legare il proprio destino. E io? E
lui, ancor oggi, è vivo e beato.»

       Come se qualcuno l'avesse scottato, il principe Andrej balzò in piedi e riprese a
camminare davanti alla rimessa.



XXVI



       Il 25 agosto, alla vigilia della battaglia di Borodino, il prefetto di palazzo
dell'imperatore dei francesi M. de Beausset, e il colonnello Fabvier arrivarono, il primo da
Parigi e il secondo da Madrid, al campo dell'imperatore, presso Valùevo.

       Indossata l'uniforme di corte, M. de Beausset diede ordine di precederlo con un
pacco che aveva portato con sé per l'imperatore ed entrò nel primo scompartimento della
tenda di Napoleone, dove si accinse ad aprire la cassa, conversando intanto con gli aiutanti
di Napoleone che gli si erano fatti intorno.



                                                                                             933
www.writingshome.com
                              Lev Nicolaevic Tolstoj – Guerra e pace


       Fabvier, senza entrare nella tenda, si fermò davanti all'ingresso a conversare con
alcuni generali che conosceva.

       L'imperatore Napoleone non era ancora uscito dalla sua camera da letto e stava
finendo la sua toilette. Sbuffando e soffiando, si rigirava, presentando ora la massiccia
schiena, ora il grasso petto peloso al cameriere che gli frizionava il corpo con una spazzola.
Un altro cameriere, reggendo con un dito un flaconcino, spruzzava di acqua di colonia il
corpo ben curato dell'imperatore con un'espressione che sembrava dire come lui soltanto
potesse sapere quanta acqua di colonia si dovesse spruzzare e dove precisamente. I capelli
corti di Napoleone erano bagnati e arruffati sulla fronte. Ma il suo viso, anche se gonfio e
giallo, esprimeva la soddisfazione tutta fisica. «Allez, ferme, allez toujours...» diceva al
cameriere che lo frizionava, dimenandosi e sbuffando. Un aiutante, entrato nella camera
da letto per fare il suo rapporto all'imperatore sul numero di prigionieri catturati il giorno
prima, dopo aver comunicato quanto doveva, se ne stava in piedi davanti alla porta in
attesa del permesso di uscire. Aggrottando le sopracciglia, Napoleone guardò di sottecchi
l'aiutante.

       «Point de prisonniers,» ripeté le parole dell'aiutante. «Il se font démolir. Tant pis
pour l'armée russe,» aggiunse. «Allez toujours, allez ferme,» disse poi, curvandosi e
presentando le sue spalle grasse. «C'est bien! Faites entrer M. de Beausset, ainsi que
Fabvier,» disse all'aiutante con un cenno della testa.

       «Oui, Sire,» e l'aiutante scomparve oltre la porta della tenda.

       I due camerieri vestirono rapidamente Sua Maestà ed egli uscì in anticamera a passi
fermi e svelti con la sua uniforme turchina della Guardia.

       De Beausset intanto si affrettava a posare il regalo da lui portato da parte
dell'imperatrice su due sedie, proprio di fronte alla porta dalla quale doveva entrare
l'imperatore. Ma l'imperatore si era vestito ed era entrato così inaspettatamente presto, che
de Beausset non era riuscito a preparare pienamente la sorpresa.

       Napoleone si accorse subito di ciò che facevano e intuì che non era ancora tutto
pronto. Ma non volle privarli del piacere di fargli quella sorpresa. Fece finta di non vedere
il signor de Beausset e chiamò presso di sé Fabvier. Ascoltò in silenzio e severamente
accigliato ciò che Fabvier gli disse sul valore e sulla devozione delle sue truppe che si
erano battute a Salamanca, all'altro capo dell'Europa, e che avevano un solo pensiero: esser
degne del loro imperatore, e un solo timore: non accontentarlo. Il risultato della battaglia
era stato infelice. Napoleone, mentre Fabvier raccontava, fece alcune osservazioni ironiche

                                                                                          934
www.writingshome.com
                                Lev Nicolaevic Tolstoj – Guerra e pace


come se non supponesse neanche che in sua assenza le cose sarebbero potute andare
diversamente.

      «Devo rimediare a questo a Mosca,» disse. «A tantôt,» aggiunse e chiamò de
Beausset, che nel frattempo era ormai riuscito a preparare la sorpresa mettendo qualcosa
sulle sedie e coprendolo con un panno.

      De Beausset si inchinò profondamente con quell'inchino di Corte francese che
sapevano fare solamente i vecchi servitori dei Borboni e si avvicinò, porgendo un plico.

      Napoleone si rivolse a lui allegramente e gli tirò un orecchio.

      «Vi siete affrettato, ne sono molto contento. Bene, che cosa dice Parigi?» disse,
cambiando improvvisamente la sua espressione severa di prima nel più affabile sorriso.

      «Sire, tout Paris regrette votre absence,» rispose, come doveva, de Beausset.

      Ma, benché Napoleone sapesse che de Beausset doveva dire quella frase o qualcosa
del genere, benché nei suoi momenti di lucidità sapesse che questo non era vero, tuttavia
sentir questo gli faceva piacere. E di nuovo lo degnò di una toccatina all'orecchio.

      «Je suis fâché de vous avoir fait faire tant de chemin,» disse.

      «Sire, je ne m'attendais pas à moins qu'à vous trouver aux portes de Moscou,» disse de
Beausset.

      Napoleone sorrise e, sollevando con fare distratto il capo, guardò a destra. Con un
passo fluttuante, un aiutante di campo si avvicinò e porse una tabacchiera d'oro.
Napoleone la prese.

      «Sì, si è messa bene per voi,» disse avvicinando il naso alla tabacchiera aperta, «voi
amate viaggiare e fra tre giorni vedrete Mosca. Di certo non vi aspettavate di vedere la
capitale asiatica. Farete un viaggio piacevole.»

      De Beausset s'inchinò, riconoscente di quest'attenzione (per il suo amore dei viaggi
a lui ignoto sino a quel momento).

      «Ah! E questo cos'è?» disse Napoleone, accorgendosi che tutti i cortigiani
guardavano l'oggetto nascosto sotto un panno.

      Con destrezza cortigianesca, senza mostrargli la schiena, de Beausset fece una
mezza giravolta e due passi indietro, e nello stesso istante tolse il panno ed esclamò:


                                                                                           935
www.writingshome.com
                               Lev Nicolaevic Tolstoj – Guerra e pace


       «Un dono dell'imperatrice a Vostra Maestà.»

       Era un ritratto, dipinto a vivaci colori da Gérard, del bambino nato da Napoleone e
dalla figlia dell'imperatore d'Austria, che tutti, chissà perché, chiamavano re di Roma.

       Il bambino, assai bello e ricciuto, con uno sguardo somigliante allo sguardo di
Cristo nel quadro della Madonna Sistina, era ritratto mentre giocava a bilboquet.

       La palla rappresentava il globo terrestre e il bastoncino che aveva nell'altra mano
rappresentava uno scettro.

       Sebbene non fosse del tutto chiaro ciò che il pittore avesse voluto significare
raffigurando il cosiddetto re di Roma che infilzava il globo terrestre con un bastoncino,
quest'allegoria, come già a tutti coloro che avevano visto il quadro a Parigi, parve
evidentemente chiara anche a Napoleone e gli piacque subito.

       «Roi de Rome!» disse egli, indicando il ritratto con un grazioso gesto della mano.
«Admirable!»

       Con la capacità propria agli italiani di mutare a volontà l'espressione del viso egli si
avvicinò al ritratto e assunse un'aria di tenerezza pensierosa. Sentiva che ciò che avrebbe
detto e fatto in quel momento era storia. E gli sembrava che la miglior cosa che in quel
momento potesse fare, fosse di mostrare la sua semplice tenerezza paterna a onta di tutta
la propria grandezza, grazie alla quale suo figlio giocava a bilboquet con il globo terrestre. I
suoi occhi si annebbiarono, egli si fece avanti, guardò una sedia (e la sedia balzò subito
sotto di lui) e sedette di fronte al ritratto. Un solo suo gesto, e tutti uscirono in punta di
piedi lasciando il grand'uomo solo con se stesso e con la sua commozione.

       Dopo esser rimasto così seduto per un certo tempo e aver sfiorato, senza sapere
neanche lui perché, con la mano la ruvidezza dei tocchi chiari del ritratto, si alzò e chiamò
di nuovo de Beausset e l'aiutante di servizio. Diede ordine di portare il ritratto davanti alla
tenda per non privare la vecchia guardia, accampata vicino alla tenda, della gioia di
vedere il re di Roma; figlio ed erede del suo adorato imperatore.

       Come si aspettava, mentre egli faceva colazione con il signor de Beausset, che era
stato degnato di quest'onore, davanti alla tenda si udivano le acclamazioni entusiaste degli
ufficiali e dei soldati della vecchia guardia che accorrevano verso il ritratto.

       «Vive l'Empereur! Vive le Roi de Rome! Vive l'Empereur!» si udivano gridare voci
entusiaste.


                                                                                            936
www.writingshome.com
                               Lev Nicolaevic Tolstoj – Guerra e pace


        Dopo colazione, in presenza di de Beausset, Napoleone dettò il suo proclama
all'esercito.

        «Court et énergique!» esclamò Napoleone, quand'ebbe letto di persona e tutto d'un
fiato il proclama scritto senza correzioni.

        Nel proclama si diceva:

        «Soldati! Ecco la battaglia che avete tanto agognato. Da questo momento la vittoria
dipenderà da voi. Per noi essa è necessaria; ci procurerà tutto, ci abbisogna: comodi
alloggiamenti e un pronto ritorno in patria. Comportatevi come ad Austerlitz, a Friedland,
a Vitebsk e a Smolensk. Che la più remota posterità ricordi con orgoglio le vostre imprese
di questo giorno! Che di ognuno di voi dica: egli era alla grande battaglia sotto Mosca!»

        «De la Moskowa!» ripeté Napoleone e, invitando il signor de Beausset, al quale
piaceva viaggiare, ad accompagnarlo nella sua passeggiata, uscì dalla tenda verso i cavalli
già sellati.

        «Votre Majesté a trop de bonté,» disse de Beausset, all'invito di accompagnare
l'imperatore: aveva voglia di dormire, non sapeva e aveva paura di montare a cavallo.

        Ma Napoleone fece un cenno col capo al viaggiatore e de Beausset dovette andare.
Quando Napoleone uscì dalla tenda, le grida dei soldati della guardia davanti al ritratto di
suo figlio si fecero ancora più forti. Napoleone aggrottò le sopracciglia.

        «Toglietelo,» disse, indicando il ritratto con un gesto graziosamente solenne. «È
ancora presto per lui vedere il campo di battaglia.»

        De Beausset, chiudendo gli occhi e chinando la testa, sospirò profondamente,
mostrando, con quell'atto, di saper apprezzare e capire le parole dell'imperatore.



XXVII



        Tutta quella giornata del 25 agosto, come narrano i suoi storici, Napoleone la passò
a cavallo, ispezionando la località, esaminando i piani che i suoi marescialli gli
presentavano e impartendo di persona gli ordini ai suoi generali.

        La linea originaria dello schieramento delle truppe russe lungo la Koloèa era stata
sfondata e una parte di questa linea, precisamente il fianco sinistro russo, in seguito alla
                                                                                            937
www.writingshome.com
                                Lev Nicolaevic Tolstoj – Guerra e pace


presa del ridotto di ·evardino, il giorno 24, era stata respinta indietro. Questa parte della
linea non era fortificata, non si trovava più difesa dal fiume e soltanto davanti a essa c'era
il terreno più aperto e pianeggiante. Era evidente per chiunque, fosse militare o meno, che
i francesi dovevano appunto attaccare proprio quella parte della linea. Sembrava che per
questo non occorressero molte riflessioni, non occorressero tanta premura e tanto studio
da parte dell'imperatore e dei suoi marescialli e non occorresse affatto quella particolare
superiore qualità che si chiama genio, che si ama tanto attribuire a Napoleone; ma gli
storici, che in seguito descrissero quell'avvenimento, e le persone che allora attorniavano
Napoleone, e lui stesso, la pensavano diversamente.

       Napoleone cavalcava per il campo, scrutava, pensieroso, i luoghi, scuoteva il capo
ora con approvazione ora con diffidenza, e, senza comunicare ai generali che lo
circondavano il profondo corso di pensieri che guidava le sue decisioni, trasmetteva
soltanto le sue conclusioni definitive sotto forma di ordini. Dopo aver ascoltato la proposta
di Davout, chiamato principe di Eckmühl, di aggirare il fianco sinistro dei russi,
Napoleone disse che non era necessario spiegare perché non lo fosse. Alla proposta, poi,
del generale Compans (che doveva attaccare le flèches) di condurre la sua divisione
attraverso la foresta, Napoleone manifestò il proprio consenso, sebbene il cosiddetto duca
di Elchingen, ossia Ney, si fosse permesso di osservare che il movimento attraverso la
foresta era pericoloso e avrebbe potuto disordinare la divisione.

       Dopo aver ispezionato il terreno di fronte al ridotto di Ševardino, Napoleone rifletté
per qualche istante in silenzio e indicò i luoghi dove dovevano essere piazzate per
l'indomani due batterie per operare contro le fortificazioni russe, e i luoghi in cui, accanto
ad esse, doveva disporsi l'artiglieria da campagna.

       Dopo aver dato questi ed altri ordini, ritornò al suo accampamento e, sotto sua
dettatura, fu scritto il piano della battaglia.

       Questo piano, di cui gli storici francesi parlano con entusiasmo e gli altri storici con
profondo rispetto, era il seguente:

       «All'alba, due nuove batterie, piazzate durante la notte sulla pianura occupata dal
principe di Eckmühl, apriranno il fuoco contro le due opposte batterie nemiche.

       Nello stesso tempo, il comandante dell'artiglieria del I corpo, generale Pernetti con
trenta cannoni della divisione Compans e con tutti gli obici delle divisioni di Dessaix e di
Friant si porterà avanti, aprirà il fuoco e tempesterà di granate la batteria nemica contro la
quale saranno in azione:

                                                                                           938
www.writingshome.com
                                Lev Nicolaevic Tolstoj – Guerra e pace


       24 pezzi dell'artiglieria della Guardia

       30 pezzi della divisione Compans

       e 8 pezzi della divisione Friant e Dessaix.

       Totale: 62 pezzi.

       «Il comandante dell'artiglieria del III corpo, generale Fouchet, piazzerà tutti gli obici
del III e dell'VIII corpo, in tutto 16, sui fianchi della batteria, destinata a far fuoco sulla
fortificazione di sinistra, il che farà in tutto un totale di 40 cannoni contro di essa.

       «Il generale Sorbier dovrà essere pronto, al primo ordine, ad aprire il fuoco con tutti
gli obici dell'artiglieria della guardia contro l'una o l'altra fortificazione.

       «Durante il cannoneggiamento, il principe Pobiatowski si dirigerà verso il villaggio,
nella foresta, e aggirerà la posizione nemica.

       «Il generale Compans muoverà attraverso la foresta per impossessarsi della prima
fortificazione.

       «Impegnato in, tal modo il combattimento, saranno impartiti ordini successivi a
seconda dei movimenti del nemico.

       «Il cannoneggiamento sul fianco sinistro incomincerà non appena si sentirà il
cannoneggiamento dell'ala destra. I fucilieri della divisione di Morand e della divisione
del viceré apriranno un intenso fuoco quando vedranno l'inizio dell'attacco sull'ala destra.

       «Il viceré s'impossesserà del villaggio e varcherà i suoi tre ponti, procedendo alla
stessa altezza delle divisioni di Morand e di Gérard che, sotto il suo comando, si
dirigeranno verso il ridotto e si metteranno in linea con le altre truppe.

       «Tutto questo dovrà essere eseguito con ordine (le tout se fera avec ordre et méthode),
risparmiando per quanto possibile le truppe della riserva.

       «Dal campo imperiale, presso Možajsk, 6 settembre 1812.»

       Quest'ordine di operazioni, scritto in modo assai oscuro e confuso, se è consentito
giudicare gli ordini di Napoleone senza un religioso terrore di fronte al suo genio,
conteneva quattro punti, quattro diversi ordini. Nessuno di questi ordini poteva essere né
fu eseguito.



                                                                                            939
www.writingshome.com
                                 Lev Nicolaevic Tolstoj – Guerra e pace


       Nell'ordine di operazione è detto: primo, che le batterie disposte sul terreno scelto
da Napoleone, con le quali dovevano schierarsi gli obici di Pernetti e di Fouchet, 102 pezzi
in tutto, dovevano aprire il fuoco sulla stessa linea e tempestare di proiettili le flèches
russe e il ridotto. Questo non poteva essere fatto, giacché dai luoghi fissati da Napoleone i
proiettili non giungevano alle fortificazioni russe e questi 102 cannoni sparavano a vuoto,
finché il comandante più vicino, contrariamente agli ordini di Napoleone, non li spostò in
avanti.

       La seconda disposizione era: che Poniatowski dirigendosi verso il villaggio nella foresta,
doveva aggirare l'ala sinistra dei russi. Questo non poteva e non venne fatto, perché
Poniatowski, dirigendosi verso il villaggio nella foresta, vi trovò Tu?kov a sbarrargli la
strada e non poté aggirare e non aggirò la posizione russa.

       Il terzo ordine: Il generale Compans muoverà verso la foresta per impossessarsi della prima
fortificazione. La divisione di Compans non si impossessò della prima fortificazione, ma fu
respinta, perché, uscendo dalla foresta, dovette ordinarsi sotto un fuoco a mitraglia, cosa
che Napoleone non sapeva.

       Quarto: Il viceré si impossesserà del villaggio (Borodino) e passerà per i suoi tre ponti,
procedendo sulla stessa linea delle divisioni di Morand e di Friant (delle quali non si dice dove e
quando avrebbero dovuto muoversi), che, sotto il suo comando, si dirigeranno verso il ridotto e
si metteranno in linea con le altre truppe.

       Per quanto si può capire, se non da questo periodo disordinato almeno dai tentativi
che furono fatti dal viceré per eseguire gli ordini impartitigli, egli doveva portarsi,
attraverso Borodino, a sinistra verso il ridotto, mentre le divisioni di Morand e di Friant
dovevano simultaneamente avanzare dalla linea che tenevano.

       Tutto questo, così come gli altri punti dell'ordine, non fu eseguito, né poteva
esserlo. Attraverso Borodino, il viceré fu respinto sulla Kolo?a e non poté andar oltre; le
divisioni di Morand e di Friant non presero il ridotto, ma furono respinte, e ormai alla fine
della battaglia, il ridotto fu preso dalla cavalleria (cosa probabilmente non prevista da
Napoleone e inaudita). E così nessuna delle istruzioni dell'ordine del giorno fu eseguita,
né poteva esserlo. Ma nell'ordine del giorno è detto: impegnato in tal modo il combattimento,
sarebbero stati impartiti ordini a secondo delle azioni del nemico, e perciò poteva sembrare che
durante la battaglia Napoleone avrebbe preso tutte le necessarie disposizioni, ma questo
non fu e non poteva essere, perché durante tutta la battaglia Napoleone si troverà così
lontano (come risultò in seguito), che l'andamento della battaglia non poteva essergli noto
e nessun suo ordine durante la battaglia stessa poté essere eseguito.

                                                                                               940
www.writingshome.com
                               Lev Nicolaevic Tolstoj – Guerra e pace




XXVIII



       Molti storici dicono che la battaglia di Borodino non fu vinta dai francesi, perché
Napoleone aveva il raffreddore; che se non avesse avuto il raffreddore, i suoi ordini prima
e durante la battaglia sarebbero stati ancora più geniali e la Russia sarebbe stata perduta et
la face du monde eût été changée. Per gli storici che ammettono che la Russia si sia formata
per la volontà di un solo uomo, Pietro il Grande, e la Francia da repubblica si sia
trasformata in impero, e che anche le truppe francesi siano entrate in Russia per la volontà
di un solo uomo - Napoleone - un simile ragionamento, e cioè che la Russia sia rimasta
potente perché il giorno 26 Napoleone aveva avuto un forte raffreddore, un simile
ragionamento per simili storici è inevitabile e logico.

       Se dalla volontà di Napoleone fosse dipeso di dare o non dare la battaglia di
Borodino, e dalla sua volontà fosse dipeso di impartire questa o quest'altra disposizione, è
evidente che il raffreddore, che influiva sulla manifestazione della sua volontà, avrebbe
potuto essere la causa della salvezza della Russia e che perciò quel cameriere che il giorno
24 dimenticò di dare a Napoleone gli stivali impermeabili fu il salvatore della Russia. In
quest'ordine di idee tale deduzione è indubbia, come è indubbia la deduzione che
scherzando (non sapendo neanche lui su che cosa) fece Voltaire, quando disse che la notte
di San Bartolomeo fu causata da un disturbo di stomaco di Carlo IX. Ma per chi non
ammette che la Russia si sia formata in seguito alla volontà di un solo uomo, Pietro I, e che
l'impero francese si sia formato, e che la guerra con la Russia sia cominciata per la volontà
di un solo uomo, Napoleone, questo ragionamento non solo appare falso, irragionevole,
ma perfino contrario a tutta la natura umana. Alla domanda in che consista la causa degli
eventi storici, si presenta un'altra risposta, la quale consiste in questo: che il corso degli
eventi mondiali è predestinato dall'alto e dipende dalla concomitanza di tutte le volontà
degli uomini che prendono parte a tali eventi, e che l'influenza di Napoleone sul corso di
questi eventi è solamente esteriore e fittizia.

       Per quanto strana possa sembrare a prima vista la supposizione che la notte di San
Bartolomeo, ordinata da Carlo IX, non sia accaduta per sua volontà, ma che egli abbia
avuto soltanto l'impressione d'averla ordinata, e che la strage di ottantamila uomini a
Borodino non sia avvenuta per volontà di Napoleone (sebbene egli abbia dato gli ordini
per l'inizio e per tutto il corso della battaglia), ma che egli abbia avuto semplicemente
l'impressione di averla ordinata, per quanto strana possa sembrare questa supposizione, la

                                                                                          941
www.writingshome.com
                                Lev Nicolaevic Tolstoj – Guerra e pace


dignità umana, la quale mi dice che ognuno di noi, se non di più, di certo non è meno
uomo di un qualsiasi Napoleone, mi impone di ammettere questa soluzione della
questione; e le indagini storiche confermano abbondantemente questa supposizione.

       Nella battaglia di Borodino Napoleone non sparò su nessuno e non uccise nessuno.
Fecero tutto questo i soldati. Dunque non fu lui a uccidere la gente.

       I soldati dell'esercito francese andavano a uccidere e a farsi uccidere nella battaglia
di Borodino non in seguito all'ordine di Napoleone, ma per un loro proprio desiderio.
Tutto l'esercito: francesi, italiani, tedeschi, polacchi, affamati, laceri e sfiniti dalla marcia,
alla vista dell'esercito che gli sbarrava l'accesso a Mosca, sentirono che le vin est tiré et il faut
le boire. Se Napoleone in quel momento gli avesse proibito di battersi con i russi, essi lo
avrebbero ucciso e poi sarebbero andati a battersi contro i russi, perché per essi questo era
necessario.

       Mentre ascoltavano il proclama di Napoleone, che prometteva loro, come
consolazione alle loro mutilazioni e alla morte, le parole che i posteri avrebbero detto su di
loro, e cioè che essi erano stati alla battaglia sotto Mosca, costoro gridavano: «Vive
l'Empereur!» esattamente come avevano gridato: «Vive l'Empereur!» alla vista del quadro
del bambino che infilza il globo terrestre del bilboquet, esattamente come avrebbero
gridato: «Vive l'Empereur!» davanti a ogni assurdità fosse stata loro detta. Non potevamo
far altro che gridare: «Vive l'Empereur!» e andare a battersi per trovare il nutrimento e il
riposo dei vincitori a Mosca. Dunque, non fu in seguito agli ordini di Napoleone che essi
uccisero i loro simili.

       E non fu Napoleone che diresse l'andamento della battaglia, perché nessuno dei
suoi ordini di operazione fu eseguito, e durante la battaglia egli non sapeva che cosa
accadeva davanti a lui. Dunque, anche il modo in cui quegli uomini si uccisero l'un l'altro
non fu frutto della volontà di Napoleone, ma avvenne indipendentemente da lui, per
volontà di centinaia di migliaia di uomini che partecipavano all'azione comune. A
Napoleone pareva soltanto che tutto avvenisse per una sua volontà. E perciò la questione
se Napoleone avesse o non avesse avuto il raffreddore non ha maggiore interesse per la
storia del raffreddore dell'ultimo soldato di fureria.

       Tanto più il 26 agosto il raffreddore di Napoleone non ebbe importanza in quanto
appaiono assolutamente ingiuste le affermazioni di molti autori circa il fatto che, in
seguito al raffreddore di Napoleone, il suo ordine di operazione e le sue disposizioni
durante la battaglia furono meno buoni dei precedenti.


                                                                                                 942
www.writingshome.com
                               Lev Nicolaevic Tolstoj – Guerra e pace


       L'ordine di operazione qui riportato non era affatto peggiore, era anzi migliore di
tutti i precedenti ordini di operazione, sulla base dei quali erano state vinte altre battaglie.
Le presunte istruzioni impartite durante la battaglia non erano peggiori di quelle
precedenti, ma esattamente eguali a quelle di sempre. Ma quest'ordine di operazione e
queste istruzioni sembravano soltanto peggiori dei precedenti, perché la battaglia di
Borodino fu la prima che Napoleone non vinse. Tutti i migliori e più profondi ordini di
operazione e le istruzioni impartite sembrano pessimi, e ogni esperto militare li critica con
aria di sufficienza quando, in base a essi, la battaglia non è stata vinta, mentre gli ordini di
operazione e le istruzioni peggiori sembrano ottimi, e persone serie ne dimostrano in interi
volumi le qualità, quando, in base a essi, si è vinta la battaglia.

       L'ordine di operazione redatto da Weirother ad Austerlitz era un modello di
perfezione fra le opere di siffatto genere, e tuttavia lo biasimarono, lo biasimarono per la
sua perfezione, per la sua eccessiva cura dei dettagli.

       Napoleone nella battaglia di Borodino rappresentò la sua opera di detentore del
potere altrettanto bene e persino meglio che in altre battaglie. Egli non fece nulla di
dannoso per il corso delle operazioni; accettò le opinioni più ragionevoli, non provocò
confusioni, non si contraddisse, non si spaventò e non fuggì dal campo di battaglia, ma,
con il suo grande tatto e con la sua esperienza di guerra, adempì con calma e dignità alla
sua parte di capo apparente.



XXIX



       Tornato dalla sua seconda preoccupata cavalcata lungo le linee, Napoleone disse:

       «Gli scacchi sono disposti: il gioco comincerà domani.»

       Dopo aver ordinato di servirgli un punch e chiamato de Beausset si mise a parlare
con lui di Parigi, di certi cambiamenti che aveva intenzione di apportare nella maison de
l'impératrice, meravigliando il prefetto con la sua memoria a proposito di tutti i piccoli
particolari delle faccende di Corte.

       Si interessava di stupidaggini, scherzava sull'amore di de Beausset per i viaggi e
chiacchierava in modo negligente, come fa un chirurgo celebre, sicuro di sé e che sa il fatto
suo, nel momento in cui si rimbocca le maniche e indossa il camice, mentre il paziente
viene legato al letto. «La faccenda sta tutta nelle mie mani e nella mia testa, chiara e
                                                                                            943
www.writingshome.com
                                   Lev Nicolaevic Tolstoj – Guerra e pace


definita. Quando bisognerà mettersi all'opera, io la eseguirò come nessun altro, ma adesso
posso scherzare e quanto più scherzo e sono calmo, tanto più voi dovete essere sicuri,
calmi e stupiti del mio genio.»

        Finito il suo secondo bicchiere di punch, Napoleone andò a riposare prima del serio
lavoro che gli sembrava dovesse attenderlo l'indomani.

        Era così preso da questo lavoro incombente che non poté dormire e, nonostante il
raffreddore che l'umidità della sera aveva accentuato, alle tre della notte, soffiandosi
rumorosamente il naso, uscì nel vano della grande tenda. Domandò se i russi si fossero
ritirati. Gli risposero che i fuochi del nemico erano sempre negli stessi posti. Egli fece un
cenno d'approvazione col capo.

        L'aiutante di campo di servizio entrò nella tenda.

        «Eh, bien, Rapp, croyez-vous, que nous ferons de bonnes affaires aujourd'hui?» gli si
rivolse Napoleone.

        «Sans aucun doute, Sire,» rispose Rapp.

        Napoleone lo guardò.

        «Vous rappelez-vous, Sire, ce que vous m'avez fait l'honneur de dire à Smolensk,» disse
Rapp, «le vin est tiré, il faut le boire.»

        Napoleone si accigliò e rimase a lungo seduto in silenzio con la testa appoggiata alle
mani.

        «Cette pauvre armée,» disse a un tratto, «elle a bien diminué depuis Smolensk. La fortune
est une franche courtisane, Rapp; je le disais touiours, et je commence à l'éprouver. Mais la garde,
Rapp, la garde est intacte?»

        «Oui, sire,» rispose Rapp.

        Napoleone prese una pastiglia, se la mise in bocca e guardò l'orologio. Non aveva
voglia di dormire, il mattino era ancora lontano e non si poteva più impartire nessun
ordine per ammazzare il tempo, perché erano tutti stati impartiti e ora venivano messi in
atto.

        «A-t-on distribué les biscuits et le riz aux régiments de la garde?» domandò severamente
Napoleone.

        «Oui, Sire.»
                                                                                                944
www.writingshome.com
                                  Lev Nicolaevic Tolstoj – Guerra e pace


       «Mais le riz?»

       Rapp disse che aveva trasmesso gli ordini dell'imperatore per il riso, ma Napoleone
scosse la testa scontento come se non credesse che il suo ordine fosse stato eseguito. Entrò
un domestico con il punch. Napoleone ordinò di servire un secondo bicchiere a Rapp e
intanto beveva in silenzio gli ultimi sorsi del suo.

       «Non ho né gusto, né olfatto,» disse, annusando il bicchiere. «Questo raffreddore mi
è venuto a noia. Parlano di medicina... Che razza di medicina quando non sono capaci di
guarire un raffreddore? Corvisart mi ha dato queste pasticche, ma non fanno un bel
niente. Che cosa sono capaci di curare? Non si può curare. Notre corps est une machine à
vivre. Il est organisé pour cela, c'est sa nature; laissez-y la vie à son aise, qu'elle s'y défende elle-
même: elle fera plus que si vous la paralysiez en l'encombrant de remèdes. Notre corps est comme
une montre parfaite qui doit aller un certain temps, l'horloger n'a pas la faculté de l'ouvrir, il ne
peut la manier qu'à tâtons et les yeux bandés... Notre corps est une machine à vivre, voilà tout.» E,
come avviatosi sulla strada delle definizioni, des déflnitions, che egli amava, Napoleone
inaspettatamente diede una nuova definizione. «Sapete, Rapp, che cos'è l'arte della
guerra?» domandò. «L'arte di essere più forte del nemico in un dato momento. Voilà tout.»

       Rapp non rispose nulla.

       «Demain nous allons avoir affaire à Koutouzoff!» disse Napoleone. «Vedremo!
Ricordate? A Braunau comandava l'esercito e non una volta sola, in tre settimane, montò a
cavallo per ispezionare le fortificazioni. Vedremo!»

       Egli guardò l'orologio. Erano solamente le quattro. Non aveva sonno, il punch era
finito, e non c'era nulla da fare. Si alzò, fece qualche passo in su e in giù, indossò un
soprabito pesante e un cappello, e uscì dalla tenda. La notte era scura e umida; un'umidità
appena percettibile cadeva dall'alto. I fuochi della guardia francese ardevano debolmente
nelle vicinanze; altri brillavano lontani, fra il fumo, lungo la linea russa. Dappertutto c'era
silenzio e si udivano distintamente il brusio e il calpestio delle truppe francesi che già
cominciavano a muoversi per occupare le posizioni.

       Napoleone passeggiò davanti alla tenda, guardò i fuochi, ascoltò lo scalpitio e,
passando vicino a un gigantesco soldato della guardia con il berretto di pelo che stava di
sentinella presso la tenda e che si irrigidì sull'attenti come un palo nero all'apparire
dell'imperatore, si fermò di fronte a lui.

       «Da quanti anni sei in servizio?» domandò con quell'abituale affettazione di rude e
affettuosa marzialità con la quale sempre si rivolgeva ai soldati.

                                                                                                     945
www.writingshome.com
                               Lev Nicolaevic Tolstoj – Guerra e pace


       Il soldato gli rispose. «Ah! Un des vieux!» «Avete ricevuto il riso nel reggimento?»

       «Sì, Maestà.»

       Napoleone assentì con il capo e si allontanò.

       Alle cinque e mezzo, Napoleone si diresse a cavallo verso il villaggio di Ševardino.

       Cominciava ad albeggiare, il cielo si era rasserenato, soltanto a oriente si stendeva
una nuvola. I fuochi abbandonati ardevano ancora nella debole luce del mattino.

       A destra echeggiò, cupo e isolato, un colpo di cannone, rimbombò e si spense nel
silenzio generale. Passarono alcuni minuti. Echeggiò un secondo, un terzo sparo, l'aria
tremò: un quarto e un quinto tuonarono da vicino e solennemente, a destra.

       Napoleone si avvicinò con un seguito al ridotto di Ševardino e scese da cavallo. Il
gioco era cominciato.



XXX



       Tornato dalla visita fatta al principe Andrej a Gory, Pierre diede ordine al
palafreniere di preparare i cavalli e di svegliarlo la mattina presto. Subito dopo si
addormentò dietro al tramezzo, nell'angolo che Boris gli aveva ceduto.

       Quando Pierre, il mattino dopo, si svegliò, nell'isba non c'era già più nessuno. I vetri
delle piccole finestre tintinnavano. Il palafreniere lo scuoteva stando in piedi sopra di lui.

       «Eccellenza, Vostra Eccellenza, Vostra Eccellenza...»

       «Sentite le cannonate,» disse il palafreniere, che era un soldato in congedo, «tutti i
signori sono già usciti, anche Sua Altezza Serenissima è passato da un bel pezzo.»

       Pierre si vestì in fretta e corse sulla scalinata. Fuori era chiaro, fresco, rorido e gaio.
Il sole, emerso in quel momento da una nuvola che lo nascondeva, brillò con i suoi raggi
tagliati per metà dalla nube, oltre i tetti della strada di fronte, sulla polvere della strada
ricoperta di rugiada, sui muri delle case, sulle finestre del recinto e sui cavalli di Pierre,
fermi presso l'isba. Fuori, il rombo dei cannoni si udiva più distintamente. Sulla strada
passò al trotto un aiutante di campo con un cosacco.

       «È ora, conte, è ora!» gridò l'aiutante.
                                                                                              946
www.writingshome.com
                              Lev Nicolaevic Tolstoj – Guerra e pace


      Dopo aver ordinato al palafreniere di seguirlo col cavallo, Pierre si incamminò per
la strada verso il tumulo dal quale il giorno prima aveva guardato il campo di battaglia. Su
quel tumulo c'era una folla di militari, si udiva il parlare in francese degli ufficiali dello
stato maggiore e si scorgeva la testa bianca di Kutuzov, con il suo berretto bianco orlato di
rosso e con la nuca canuta, affondata nelle spalle. Kutuzov guardava davanti a sé sulla
strada maestra con il cannocchiale.

      Salito su per gli scalini che davano accesso al tumulo, Pierre guardò davanti a sé
attonito ed estatico di fronte alla bellezza dello spettacolo. Era lo stesso panorama che
aveva ammirato il giorno prima da quel tumulo: ma adesso tutto quello spazio era
ricoperto dal e truppe e dal fumo degli spari, e i raggi obliqui del sole fulgente che si
levava dietro, a sinistra di Pierre, nell'aria pura del mattino, vi gettavano una luce
penetrante, con sfumature dorate e rosee e lunghe ombre cupe. Le lontane foreste, che
delimitavano il panorama, come intagliate in qualche pietra pregiata color giallo-verde, si
delineavano all'orizzonte con la linea curva delle cime degli alberi e, in mezzo a esse, oltre
Valúevo si apriva la strada maestra di Smolensk tutta ricoperta di truppe. Più vicino
brillavano campi dorati e boscaglie. Dappertutto - di fronte, a destra e a sinistra - si
vedevano truppe. Tutto questo era animato, solenne e inaspettato; ma ciò che più colpì
Pierre fu l'aspetto del campo di battaglia di Borodino e del valloncello che sovrastava la
Koloèa, lungo entrambe le sponde dei fiume.

      Sulla Koloèa, a Borodino e a tutt'e due i lati del villaggio, ma specialmente a sinistra
dove la Vojna, fra sponde paludose, si getta nella Koloèa, c'era quella nebbia che si
scioglie, si sparpaglia e scintilla al sorgere d'un sole fulgido, e magicamente colora e
tratteggia tutto ciò che si scorge attraverso di essa. A quella nebbia si aggiungeva il fumo
degli spari e, in mezzo a quella nebbia e a quel fumo, scintillavano dappertutto sprazzi di
luce mattutina, ora sull'acqua, ora sulla rugiada, ora sulle baionette delle truppe che si
affollavano sulle sponde del fiume e nel villaggio di Borodino. Attraverso quella nebbia si
scorgeva anche una chiesa bianca, e in qualche punto i tetti delle isbe di Borodino, qua e là
le masse compatte di soldati, qua e là casse verdi e cannoni. E tutto questo si muoveva o
sembrava muoversi, perché la nebbia e il fumo si stendevano su tutto quello spazio. Come
nelle bassure, intorno a Borodino, coperte di nebbia, così anche più in là, in alto, e
particolarmente a sinistra lungo tutta la linea, attraverso i boschi, i campi, nelle bassure,
sulle cime delle alture, incessantemente nascevano da sé, dal nulla, ora radi, ora frequenti
globi di fumo delle cannonate, che, lungo tutta quell'estensione, si vedevano ora gonfiarsi,
ora crescere, alzandosi in volute, fondendosi fra loro.



                                                                                          947
www.writingshome.com
                               Lev Nicolaevic Tolstoj – Guerra e pace


       Questi fumi delle cannonate e, strano a dirsi, i loro suoni, determinavano la bellezza
principale dello spettacolo.

       Puff! - e a un tratto si vedeva un fumo rotondo, compatto, cangiante fra il viola, il
grigio e il bianco latte, e buuum echeggiava dopo un secondo il rumore del fumo.

       «Puf-puf» - due fumi si sollevavano urtandosi e fondendosi, e, «bum-bum» - i
rumori confermavano ciò che vedevano gli occhi.

       Pierre si voltava a guardare il primo fumo, che un momento prima era ancora una
piccola palla rotonda, mentre ora, al suo posto c'erano già dei globi di fumo che si
allungavano da una parte, e «puf... (con un intervallo) puf... puf», ne formavano altri tre,
altri quattro, e a ciascuno, con gli stessi intervalli, «bum... bum bum», rispondevano dei bei
colpi fermi e precisi. A volte pareva che questi fumi corressero, a volte che stessero fermi e
davanti a loro corressero i boschi, i campi e le baionette scintillanti. E a sinistra, fra i campi
e le macchie, continuamente si formavano questi grandi fumi con i loro echi solenni,
mentre ancor più vicino, fra le bassure e i boschi, esplodevano le piccole fumate dei fucili,
che non riuscivano ad arrotondarsi, e avevano anch'esse i loro piccoli echi, «Trach-ta-ta-
tach», crepitavano i fucili in modo frequente, ma con un rumore irregolare in confronto
alle cannonate.

       Pierre avrebbe voluto essere là, dov'erano quei fumi, quelle baionette e quei
cannoni scintillanti, quel movimento, quei suoni. Si voltò a guardare Kutuzov e il suo
seguito per confrontare la propria impressione con la loro. Tutti esattamente come lui e,
secondo quanto gli parve, con lo stesso sentimento, guardavano davanti a sé, verso il
campo di battaglia. Su tutti i visi brillava ora quel calore latente (chaleur latente) del
sentimento che Pierre aveva notato il giorno prima e che aveva capito a fondo dopo il suo
colloquio con il principe Andrej.

       «Va', mio caro, va', Cristo sia con te,» disse Kutuzov, senza distogliere gli occhi dal
campo di battaglia, a un generale che stava accanto a lui.

       Udito l'ordine, il generale passò davanti a Pierre dirigendosi verso la discesa dal
tumulo.

       «Al passaggio del fiume!» disse freddamente e severamente il generale,
rispondendo a uno degli ufficiali dello stato maggiore, che gli domandava dove andasse.

       «Anch'io, anch'io,» pensò Pierre e si incamminò nella stessa direzione del generale.



                                                                                              948
www.writingshome.com
                               Lev Nicolaevic Tolstoj – Guerra e pace


       Il generale montò sul cavallo che un cosacco gli aveva condotto vicino. Pierre si
avvicinò al suo palafreniere che teneva i cavalli. Dopo aver domandato quale fosse il più
tranquillo, Pierre montò sul cavallo, si afferrò alla criniera, premette i tacchi contro la
pancia del cavallo e, sentendo che gli occhiali stavano per scivolargli giù e che non aveva
le forze di togliere le mani dalla criniera e dalle redini, partì al galoppo dietro il generale
suscitando i sorrisi degli ufficiali di stato maggiore che lo guardavano dal tumulo.



XXXI



       Il generale dietro al quale galoppava Pierre, dopo esser sceso giù dal tumulo, voltò
bruscamente a sinistra, e Pierre, persolo di vista, si trovò a galoppare fra le file dei soldati
di fanteria che marciavano davanti a lui. Provò a uscirne fuori, andando ora a destra, ora a
sinistra; ma dappertutto c'erano soldati, con facce egualmente preoccupate, assorti in
qualcosa d'invisibile, ma evidentemente molto importante. Tutti guardarono con uno
sguardo egualmente scontento ma interrogativo quel grosso uomo col cappello bianco, che
nessuno sapeva perché andasse loro addosso con il suo cavallo.

       «Ma che, cavalcate in mezzo a un battaglione?» gli gridò uno.

       Un altro spinse via il suo cavallo con il calcio del fucile, e Pierre, rannicchiandosi
sull'arcione e trattenendo a stento il cavallo che si inalberava, galoppò oltre i soldati, dove
c'era più spazio.

       Davanti a lui c'era un ponte e presso il ponte stavano altri soldati che sparavano.
Pierre si avvicinò a loro. Senza neanche saperlo, era arrivato al ponte sulla Kolo?a, che si
trovava fra Gorki e Borodino e che i francesi (dopo aver occupato Borodino) avevano
attaccato nella prima azione della battaglia. Pierre vedeva che davanti a lui c'era il ponte e
che dai due lati del ponte e sul prato, tra i mucchi di fieno tagliato che aveva osservato il
giorno prima, alcuni soldati, nel fumo, facevano qualcosa; ma, nonostante l'incessante
sparatoria, egli non pensava lontanamente che proprio lì fosse il campo di battaglia. Non
sentiva il rumore delle palle, che sibilavano da tutte le parti, e delle granate che gli
volavano sulla testa, non vedeva il nemico che si trovava dall'altra parte del fiume e per
un pezzo non vide gli uccisi e i feriti, sebbene molti cadessero poco lontano da lui. Con un
sorriso che non abbandonava il suo volto, Pierre si guardava intorno.

       «Perché quello cavalca là davanti alla linea?» gridò di nuovo qualcuno.

                                                                                            949
www.writingshome.com
                                  Lev Nicolaevic Tolstoj – Guerra e pace


        «A sinistra, prendi a destra,» gli gridavano.

        Pierre voltò a destra e inaspettatamente s'imbatté nell'aiutante del generale Raevskij
che conosceva bene. Quest'aiutante lanciò un'occhiata irritata a Pierre, evidentemente
accingendosi pure lui a gridargli contro qualcosa, ma, riconosciutolo, gli fece cenno col
capo.

        «Come mai voi qui?» esclamò, e galoppò oltre.

        Pierre, sentendosi un intruso, e non avendo nulla da fare, temendo di dar fastidio a
qualcuno, seguì al galoppo l'aiutante.

        «Ma qui, dove siamo? Posso venire con voi?» domandò.

        «Subito, subito,» rispose l'aiutante e, accostatosi al galoppo a un grasso colonnello
che stava sul prato, gli comunicò qualcosa, e allora soltanto si rivolse a Pierre.

        «Come mai siete capitato qui, conte?» gli disse con un sorriso. «Sempre per
curiosità?»

        «Sì, sì,» disse Pierre.

        Ma l'aiutante, voltato il cavallo, proseguì oltre.

        «Qui, grazie a Dio, non va male,» disse, «ma sul fianco sinistro, da Bagration, c'è un
fuoco spaventoso.»

        «Davvero?» domandò Pierre. «E dov'è?»

        «Be', venite con me sul tumulo; di là, dove siamo noi, si vede. Ma alla batteria è
ancora una cosa sopportabile,» disse l'aiutante. «Allora, venite?»

        «Sì, io vengo con voi,» disse Pierre, guardandosi attorno e cercando con gli occhi il
suo palafreniere.

        Solamente allora Pierre vide per la prima volta i feriti che arrancavano a piedi o che
venivano trasportati sulle barelle. Su quello stesso piccolo prato con i mucchi odorosi di
fieno, che aveva attraversato il giorno prima, giaceva un soldato, immobile, coricato di
traverso alle file dei mucchi di fieno, con la testa voltata goffamente e il chepì a terra.

        «E questo perché non l'hanno trasportato via?» cominciò a dire Pierre; ma, vedendo
il viso severo dell'aiutante che si era voltato dalla stessa parte, tacque subito.


                                                                                              950
www.writingshome.com
                                Lev Nicolaevic Tolstoj – Guerra e pace


       Pierre non trovò il suo palafreniere e seguì a cavallo, giù lungo il valloncello,
l'aiutante verso il tumulo di Raevskij. Il cavallo di Pierre restava indietro rispetto a quello
dell'aiutante, facendolo sussultare ritmicamente.

       «A quanto pare, conte, non siete abituato ad andare a cavallo?» disse l'aiutante.

       «No, perché? Ma questo fa dei gran salti,» disse, un po' perplesso, Pierre.

       «Eeh!... ma è ferito,» disse l'aiutante, «la zampa anteriore destra, sopra il ginocchio.
Una fucilata, si capisce. Mi congratulo con voi, conte,» disse, «le baptême de feu.»

       Procedendo fra il fumo, in mezzo al VI corpo d'armata, dietro l'artiglieria che,
spostata in avanti, sparava stordendo tutti con i suoi tiri, essi giunsero a un piccolo bosco.
Nel bosco c'era frescura, silenzio e odore d'autunno. Pierre e l'aiutante smontarono da
cavallo e salirono a piedi l'altura.

       «È qui il generale?» domandò l'aiutante avvicinandosi al tumulo.

       «Era qui adesso, è andato in là,» gli risposero, indicando a destra.

       L'aiutante si voltò a guardare Pierre come se non sapesse che farsene di lui, adesso.

       «Non preoccupatevi,» disse Pierre. «Andrò sul tumulo, si può?»

       «Sì, andateci: di là si vede tutto e non è così pericoloso. Verrò a prendervi.»

       Pierre si avviò verso la batteria e l'aiutante proseguì oltre. Non si videro più, e
soltanto molto tempo dopo Pierre venne a sapere che, quel giorno, l'aiutante aveva perso
un braccio.

       Il tumulo su cui salì Pierre era il famoso posto (noto poi ai russi con il nome di
batteria del tumulo o batteria di Raevskij e ai francesi come la grande redoute, la fatale
redoute, la redoute du centre) intorno al quale erano schierate decine di migliaia di uomini e
che i francesi consideravano il punto principale della posizione.

       Questo ridotto consisteva in un tumulo sul quale erano stati scavati, da tre parti, dei
fossati. Nello spazio circondato dai fossati c'erano dieci cannoni che sparavano
sporgendosi dalle feritoie dei terrapieni.

       In linea con il tumulo, da tutt'e due le parti, c'erano altri cannoni che sparavano
anch'essi ininterrottamente. Un po' più indietro dei cannoni, stava la fanteria. Salendo su
quel tumulo, Pierre non pensò lontanamente che quel posto, circondato da piccoli fossati,


                                                                                           951
www.writingshome.com
                                Lev Nicolaevic Tolstoj – Guerra e pace


su cui erano piazzati e sparavano vari cannoni, fosse il posto più importante della
battaglia.

       Al contrario, a Pierre sembrava che quel posto (proprio perché ci si trovava lui)
fosse uno dei più insignificanti della battaglia.

       Salito in cima al tumulo, Pierre si sedette all'estremità del fossato che circondava
una batteria e, con un sorriso d'inconscia felicità, si mise a guardare ciò che succedeva
intorno a lui. Ogni tanto, sempre con quello stesso sorriso, egli si alzava e, cercando di non
essere d'impiccio ai soldati che caricavano e spingevano i pezzi e correvano
incessantemente davanti a lui con sacche e proiettili, si alzava e passeggiava su e giù per la
batteria. I cannoni di quella batteria sparavano incessantemente uno dopo l'altro,
assordando con i loro colpi tutta la località, coprendola col fumo delle scariche.

       In contrasto con quella sensazione di malessere, che si avvertiva fra i soldati di
fanteria di copertura, lì, alla batteria, dove un piccolo numero di uomini impegnati in un
loro lavoro erano separati, divisi dagli altri dal fossato, lì si avvertiva una specie di
animazione familiare, unica ed eguale per tutti.

       L'apparizione della figura così poco marziale di Pierre, con il cappello bianco, in un
primo momento colpì in modo sgradevole quegli uomini. Passandogli davanti, i soldati
fissavano la sua figura con uno stupore meravigliato e persino con spavento. Un vecchio
ufficiale d'artiglieria, alto, butterato in viso, con le gambe lunghe, si avvicinò a Pierre come
per osservare l'azione dell'ultimo cannone e lo guardò con curiosità.

       Un ufficialetto dal viso tondo, giovanissimo, quasi un bambino, evidentemente
appena uscito dalla scuola militare, che dirigeva con grande diligenza i due cannoni che
gli erano stati affidati; si rivolse severamente a Pierre.

       «Signore, permettete che vi preghi di scansarvi,» gli disse, «qui non si può stare.»

       Guardando Pierre, i soldati scuotevano con disapprovazione il capo. Ma quando
tutti si persuasero che quell'uomo col cappello bianco non solo non faceva niente di male,
ma se ne stava pacificamente seduto sulla scarpata del bastione oppure, con un timido
sorriso, cedendo rispettosamente il passo ai soldati, andava su e giù per la batteria sotto i
tiri, tranquillo sotto il fuoco come un cittadino qualsiasi su un viale, allora un po' alla volta
quella sensazione di stupore ostile nei suoi confronti cominciò a trasformarsi in una
simpatia affettuosa e scherzosa, simile a quella che i soldati hanno verso i loro animali:
cani, galli, capre e, in genere, tutte le bestiole che vivono presso i reparti militari. Quei
soldati accolsero subito idealmente Pierre nella loro famiglia, lo adottarono e gli diedero

                                                                                              952
www.writingshome.com
                                Lev Nicolaevic Tolstoj – Guerra e pace


un soprannome. Lo chiamavano fra loro «il nostro signore» e ridevano affettuosamente di
lui.

       Una palla di cannone aveva fatto una buca in terra, a due passi da Pierre. Egli si
guardò intorno con un sorriso, mentre si ripuliva il vestito dal terriccio di cui l'aveva
coperto.

       «E come fate a non aver paura, signore, davvero!» si rivolse a Pierre un grosso
soldato dalla faccia rossa, mostrando i denti robusti e bianchi.

       «Perché, tu hai paura, forse?» domandò Pierre.

       «E come no?» rispose il soldato. «Quella mica ti fa grazia. Se ti piglia, ti fa saltare
fuori le budella. Non si può non aver paura,» disse, ridendo.

       Alcuni soldati si fermarono vicino a Pierre coi visi allegri e affabili. Pareva che non
si aspettassero di sentirlo parlare come tutti gli altri, e quella scoperta li fece contenti.

       «Per noi, è il nostro mestiere di soldati. Ma per un signore, è davvero curioso. E
guarda che signore!»

       «Ai vostri posti!» gridò l'ufficialetto ai soldati raggruppati intorno a Pierre.

       Quell'ufficialetto esercitava evidentemente il comando per la prima o per la seconda
volta e perciò trattava i soldati e i superiori con particolare zelo e formalismo.

       Il fuoco rimbombante dei cannoni e dei fucili si intensificava su tutto il campo di
battaglia, specialmente a sinistra, dov'erano le flèches di Bagration, ma, a causa del fumo
degli spari, dal punto dov'era Pierre non si poteva vedere quasi nulla. Inoltre, l'attenzione
di Pierre era assorbita dall'osservazione di quel gruppo quasi di famiglia (separato da tutti
gli altri) che si trovava alla batteria. La sua prima eccitazione, inconsciamente gioiosa,
prodottagli dalla vista e dai rumori del campo di battaglia, adesso, specialmente dopo che
aveva visto il soldato che giaceva sul prato, aveva lasciato il posto a un altro sentimento.
Adesso, seduto sulla scarpata del bastione, egli osservava i visi che lo attorniavano.

       Verso le dieci già una ventina di uomini erano stati portati via dalla batteria; due
cannoni erano stati fracassati e sulla batteria piombavano sempre più sovente i proiettili,
mentre le palle di cannone troppo lunghe volavano sopra di loro ronzando e fischiando.
Gli uomini che si trovavano alla batteria non sembravano però accorgersi di questo; da
tutte le parti si udivano scherzi e un allegro chiacchiericcio.



                                                                                                953
www.writingshome.com
                                Lev Nicolaevic Tolstoj – Guerra e pace


       «Caruccia!» gridava un soldato a una granata che si avvicinava volando con un
sibilo. «Non qui! Alla fanteria!» aggiunse con una risata un altro, vedendo che la granata
era passata oltre e cadeva fra le file delle truppe di copertura.

       «E che, la conosci?» disse ridendo un altro soldato rivolgendosi a un contadino che
si era chinato a terra sotto una palla che gli volava sopra la testa.

       Alcuni soldati si erano raccolti presso il bastione, osservando ciò che succedeva
all'altura.

       «Hanno tolto anche le truppe di prima linea, vedi, sono andati indietro,» dissero,
indicando al di là del bastione.

       «Bada ai fatti tuoi!» gli gridò un vecchio sottufficiale. «Se sono andati indietro,
significa che dietro c'è da fare.» E il sottufficiale, afferrato per una spalla uno di quei
soldati, gli diede una spinta con il ginocchio. Si udì uno scroscio di risa.

       «Al quinto cannone, spingetelo!» gridarono da un'altra parte.

       «Tutti insieme, diamoci sotto, come i tiratori,» si sentirono gridare allegramente
quelli che cambiavano posto al cannone.

       «Ah, al nostro signore per poco non gli ha portato via il cappello,» disse a Pierre il
burlone dalla faccia rossa, facendosi beffe di lui e mostrando i denti. «Eh, balorda!»
aggiunse con rimprovero, rivolgendosi a una palla che era piombata su una ruota e sulla
gamba di un uomo.

       «Ehi, volpi che siete!» gridò un altro ai soldati che salivano sulla batteria per
prendere i feriti e si chinavano sotto i tiri.

       «Ehi, non è gustosa la zuppa? Ah, corvi, vi siete rincoglioniti?» gridavano ai soldati
che indugiavano davanti al soldato con la gamba mozzata.

       «No, no, bello mio,» dicevano sfottendo i contadini. «Non gli piace, eh?»

       Pierre notò che dopo ogni palla che cadeva, dopo ogni perdita umana, l'animazione
generale si ravvivava sempre più.

       Come da una nube di uragano che si avvicina, sui visi di tutti quegli uomini (e
come in contrasto a quanto succedeva) sempre più frequenti e sempre più luminosi si
accendevano i lampi di un fuoco nascosto che divampava in loro.



                                                                                         954
www.writingshome.com
                               Lev Nicolaevic Tolstoj – Guerra e pace


       Pierre non guardava davanti a sé, verso il campo di battaglia, e non si interessava di
sapere che cosa vi accadesse: era tutto assorto nella contemplazione di quel fuoco che
divampava sempre più e che (egli lo sentiva) si andava accendendo esattamente nello
stesso modo anche nella sua anima.

       Alle dieci i soldati della fanteria, che stavano davanti alla batteria, fra la boscaglia e
lungo il fiume Kamenka, si ritirarono. Dalla batteria si vedeva come essi correvano
indietro e l'oltrepassavano, portando i feriti sopra i fucili incrociati. Un generale con il suo
seguito salì sul tumulo e, dopo aver parlato con il colonnello, guardò irritato Pierre, scese
di nuovo giù, ordinando alla fanteria di copertura che stava dietro alla batteria di stendersi
a terra per esser meno esposta al tiro. Subito dopo, fra le file della fanteria, a destra della
batteria, si udirono gridi di comando, il rullo di tamburo, e dalla batteria si videro le file
dei fanti fare un movimento in avanti.

       Pierre guardava al di là del bastione. Una figura soprattutto gli saltò agli occhi. Era
un ufficiale, con un viso giovanile e pallido, che retrocedeva tenendo la spada abbassata e
guardandosi attorno inquieto.

       Le file dei soldati di fanteria scomparvero nel fumo, si udivano il loro urlo
prolungato e frequenti scariche di fucile. Alcuni minuti dopo, vennero di là gruppi di feriti
e barelle. I proiettili cominciarono a cadere ancora più frequenti sulla batteria. Alcuni
uomini giacevano in terra, abbandonati. I soldati si muovevano ancora più affaccendati e
più animati intorno ai cannoni. Nessuno ormai faceva più caso a Pierre. Gli gridarono un
paio di volte contro, con rabbia, perché era d'impaccio. L'ufficiale anziano passava da un
pezzo all'altro a grandi passi rapidi, con la faccia accigliata. Il giovane ufficialetto, ancor
più fosso in viso, comandava con ancor più zelo i soldati. I soldati porgevano le cariche, si
voltavano, caricavano e facevano l'opera loro con elegante tensione. Camminando,
saltellavano come su delle molle.

       Una nuvola temporalesca si era avvicinata, e su tutti i visi ardeva vivo quel fuoco di
cui Pierre aveva seguito il divampare. Egli era in piedi presso l'ufficiale anziano. Accorse
l'ufficialetto, si avvicinò di corsa all'ufficiale superiore portando la mano al berretto.

       «Ho l'onore di riferire, signor colonnello, che restano solamente otto cariche:
ordinate di continuare il fuoco?» domandò.

       «A mitraglia!» urlò, senza rispondergli l'ufficiale anziano, che stava guardando oltre
il bastione.



                                                                                             955
www.writingshome.com
                                   Lev Nicolaevic Tolstoj – Guerra e pace


          A un tratto accadde qualcosa; l'ufficialetto emise un sospiro e, fatta una giravolta su
se stesso, si sedette a terra come un uccello colpito in volo. Tutto si fece strano, confuso e
cupo agli occhi di Pierre.

          Le palle di cannone sibilavano una dopo l'altra e si abbattevano sul parapetto, sui
soldati, sui cannoni. Pierre, che prima non sentiva questi suoni, adesso invece sentiva
solamente questi suoni. Di fianco alla batteria, a destra, i soldati correvano gridando
«Urrà», ma non in avanti, bensì indietro, secondo quanto sembrò a Pierre.

          Una palla colpì proprio l'estremità del bastione davanti a cui stava Pierre, proiettò
del terriccio e nei suoi occhi balenò una piccola palla nera mentre, nello stesso istante,
qualcosa si schiantò a terra. I militi, che stavano salendo alla batteria, corsero indietro.

          «Tutti a mitraglia!» gridò l'ufficiale.

          Il sottufficiale corse verso l'ufficiale anziano e con un bisbiglio spaventato (come a
un pranzo il maggiordomo annuncia al padrone che non c'è più vino) disse che non
c'erano più munizioni.

          «Briganti, che cosa combinano!» gridò l'ufficiale, volgendosi verso Pierre.

          Il viso dell'ufficiale anziano era rosso e sudato, gli occhi aggrottati scintillavano.

          «Corri dalle riserve, porta i cassoni!» gridò, squadrando con uno sguardo furioso
Pierre e rivolgendosi al suo soldato.

          «Andrò io,» disse Pierre.

          Senza rispondergli, l'ufficiale si avviò a grandi passi nella direzione opposta.

          «Non sparate... Aspettate!» gridò.

          Il soldato a cui era stato ordinato di andare a prendere le munizioni si scontrò con
Pierre.

          «Eh, signore, questo non è posto per te,» disse e corse giù.

          Pierre corse dietro al soldato, girando intorno al punto dove era seduto il giovane
ufficialetto.

          Una, due, tre palle gli volarono sul capo, schiantandosi davanti, di fianco, dietro.
Pierre corse giù. «Ma dove vado?» si ricordò a un tratto, quando già stava arrivando di
corsa ai cassoni verdi. Si fermò, indeciso se andare avanti o indietro. A un tratto, un colpo

                                                                                                   956
www.writingshome.com
                                 Lev Nicolaevic Tolstoj – Guerra e pace


tremendo lo gettò indietro, per terra. Nello stesso istante il fulgore di una grande fiamma
lo illuminò e, sempre nello stesso istante, echeggiò un tuono, uno strepito e un fischio
assordanti e stridenti.

        Riavutosi, Pierre si ritrovò seduto, appoggiato con le mani a terra; il cassone che
aveva accanto, non c'era più; si vedevano solamente delle assi verdi bruciacchiate e degli
stracci sull'erba arsa, e un cavallo, scuotendo i frammenti delle stanghe, si allontanava da
lui correndo, e un altro giaceva a terra proprio come Pierre ed emetteva un lamento acuto
e prolungato.



XXXII



        Fuori di sé dal terrore, Pierre balzò in piedi e si mise a correre indietro, verso la
batteria, come verso l'unico rifugio da tutti gli orrori che lo circondavano.

        Mentre entrava nel recinto trincerato, Pierre notò che sulla batteria non si udivano
più spari, ma che certi uomini vi stavano facendo qualcosa. Non riuscì a capire chi fossero
quegli uomini. Vide il colonnello anziano che giaceva sul bastione, con la schiena rivolta
verso di lui, come se scrutasse qualcosa giù in basso, e vide un soldato che aveva già
notato, il quale, divincolandosi da degli uomini che lo tenevano per un braccio, gridava:
«Fratelli!», e vide qualcos'altro di strano.

        Ma non era ancora riuscito a realizzare che il colonnello era stato ucciso, che il
soldato che gridava «fratelli!» era stato fatto prigioniero, quando sotto i suoi occhi un altro
soldato venne trafitto nella schiena da una baionetta. Non appena scese di corsa nel
recinto trincerato, un uomo magro, giallo, col viso sudato, in uniforme turchina gli corse
addosso, con la spada in mano, gridando qualcosa. Proteggendosi istintivamente dal
colpo, perché essi, senza vedersi, stavano correndo l'uno contro l'altro, Pierre mise avanti
le braccia e afferrò quell'uomo (era un ufficiale francese) con una mano per la spalla e con
l'altra alla gola. Lasciata la sciabola, l'ufficiale afferrò Pierre per la collottola.

        Per alcuni istanti si guardarono entrambi con occhi spaventati, fissando ciascuno il
volto estraneo dell'altro e incerti su ciò che dovevano fare. «Sono io che ho fatto
prigioniero lui o è lui che ha fatto prigioniero me?» pensava ognuno di loro. Ma,
evidentemente, l'ufficiale francese era più incline al pensiero di essere lui il prigioniero,
perché la forte mano di Pierre, mossa da un'involontaria paura, gli stringeva la gola. Il
francese avrebbe voluto dire qualcosa, quando a un tratto, proprio sopra le loro teste, una
                                                                                           957
www.writingshome.com
                                Lev Nicolaevic Tolstoj – Guerra e pace


palla sibilò bassa e terribile, e Pierre ebbe l'impressione che la testa dell'ufficiale francese si
fosse staccata, tanto presto egli la piegò in basso.

       Anche Pierre abbassò il capo e abbassò le braccia. Senza più pensare a chi avesse
fatto prigioniero l'altro, il francese corse indietro, verso la batteria, e Pierre scese giù
dall'altura, inciampando nei morti e nei feriti che gli sembrava che l'afferrassero per le
gambe. Ma non era ancora giunto giù, che gli vennero incontro masse compatte di soldati
russi che scappavano e che correvano allegramente e tumultuosamente verso la batteria,
cadendo, inciampando e gridando. (Era l'attacco che in seguito si attribuì Ermòlov,
dicendo che solamente il suo coraggio e la sua fortuna avevano reso possibile una simile
impresa, e cioè l'attacco in cui egli avrebbe gettato sul tumulo le croci di San Giorgio che
aveva in tasca.)

       I francesi che occupavano la batteria scapparono. Le nostre truppe con grida di
«urrà», li ricacciarono così lontano dalla batteria che fu difficile fermarle.

       Portarono via dalla batteria i prigionieri, fra i quali un generale francese ferito che
venne circondato dagli ufficiali. Masse di feriti, conosciuti e sconosciuti a Pierre, russi e
francesi, con le facce alterate dalla sofferenza, camminavano, si trascinavano o venivano
portati via dalla batteria sulle barelle. Pierre salì sul tumulo dove aveva trascorso più di
un'ora e non trovò nessuno di quel gruppo familiare che l'aveva accolto presso di sé.
C'erano molti morti a lui ignoti. Ma alcuni li riconobbe. Il giovane ufficialetto era sempre
seduto e ripiegato su se stesso sull'estremità del bastione, in una pozza di sangue. Il
soldato dalla faccia rossa si dibatteva ancora, ma non lo avevano portato via.

       Pierre corse giù.

       «No, adesso la smetteranno, adesso inorridiranno di ciò che hanno fatto!» pensava,
dirigendosi senza meta dietro la moltitudine di barelle che si allontanava dal campo di
battaglia.

       Ma il sole, velato dal fumo, era ancora alto, e davanti, specialmente a sinistra di
Semënovskoe, qualcosa ribolliva nel fumo, e il rombo degli spari dei fucili e dei cannoni
non soltanto non si indeboliva, ma s'intensificava sino all'esasperazione, come un uomo
che strozzandosi, grida con le sue ultime forze.



XXXIII



                                                                                               958
www.writingshome.com
                                Lev Nicolaevic Tolstoj – Guerra e pace


       L'azione principale della battaglia di Borodino si svolse su uno spazio di mille tese
fra il villaggio omonimo e le flèches di Bagration. (Fuori di questo spazio, da una parte,
verso la metà della giornata, fu fatta ad opera dei russi l'azione dimostrativa con la
cavalleria di Uvarov; dall'altra parte, oltre Utitsa, ci fu l'urto di Poniatowski con Tuèkov;
ma furono due azioni distinte e deboli in confronto a ciò che avvenne al centro del campo
di battaglia.) Sul campo fra Borodino e le flèches, presso il bosco, su una distesa di terreno
aperta e visibile da tutt'e due le parti, ebbe luogo l'azione principale della battaglia nel
modo più semplice e lineare.

       La battaglia cominciò con un cannoneggiamento di alcune centinaia di cannoni da
entrambe le parti.

       Poi, quando il fumo ebbe coperto tutto il campo, in mezzo a quel fumo si misero in
movimento (dalla parte dei francesi) a destra le due divisioni Dessaix e Compans contro le
flèches, e a sinistra i reggimenti del vicerè contro Borodino.

       Dal ridotto di Ševardino, dove stava Napoleone, le flèches distavano una versta e
Borodino più di due verste in linea retta, e perciò Napoleone non poteva vedere ciò che
accadeva laggiù, tanto più che il fumo, fondendosi con la nebbia, nascondeva tutta la
località. I soldati della divisione di Dessaix, diretti contro le fièches, furono visibili
solamente finché non discesero nel burrone che li separava da quelle. Non appena furono
discesi nel burrone, il fumo delle cannonate e delle fucilate sulle flèches diventò cosi fitto
che ricoprì tutto il pendio dell'altra parte del burrone. Attraverso il fumo si intravedeva,
laggiù, qualcosa di nero, probabilmente erano uomini, e, di tanto in tanto, uno scintillio di
baionette. Ma se si muovessero o stessero fermi, se fossero francesi o russi non era
possibile vederlo dal ridotto di Ševardino.

       Il sole era alto e luminoso e batteva con i suoi raggi obliqui proprio in faccia a
Napoleone, che guardava le flèches, riparandosi con la mano. Davanti alle flèches si
addensava il fumo e a volte sembrava che si muovesse, altre volte che si muovessero le
truppe. Di tanto in tanto, fra gli spari, si udivano le grida della gente, ma non si poteva
sapere che cosa facessero là.

       In piedi sul tumulo, Napoleone guardava col cannocchiale, e nel piccolo cerchio del
cannocchiale vedeva fumo e uomini, a volte suoi, altre russi; ma dove fosse ciò che aveva
visto, appena guardava di nuovo a occhio nudo, non lo sapeva più.

       Discese dal tumulo e si mise a passeggiare avanti e indietro davanti a esso.



                                                                                          959
www.writingshome.com
                               Lev Nicolaevic Tolstoj – Guerra e pace


       Ogni tanto si fermava, porgeva l'orecchio al rombo del cannone e scrutava il campo
di battaglia.

       Non solo da quel luogo in basso dove egli stava, non si poteva capire che cosa
succedesse laggiù, come non lo si poteva dal tumulo dove stavano adesso alcuni suoi
generali, ma neanche dalle flèches stesse, dove ora si trovavano alternativamente o insieme
russi e francesi, morti, vivi e feriti, in preda allo spavento o a furore. Per la durata di
alcune ore, in mezzo al tiro incessante dei fucili e dei cannoni, in quel posto ora
apparivano soltanto i russi, ora soltanto i francesi, ora soldati di fanteria ora di cavalleria;
apparivano, cadevano, sparavano, si scontravano senza sapere che cosa fare l'uno
dell'altro, gridavano e fuggivano indietro.

       Dal campo di battaglia, al galoppo, accorrevano ininterrottamente a Napoleone i
suoi aiutanti di campo che lui vi aveva mandato e gli ufficiali d'ordinanza dei suoi
marescialli con i loro rapporti sull'andamento delle cose; ma tutti questi rapporti erano
falsi, sia perché nel fuoco della battaglia è impossibile dire che cosa succede in un dato
momento, sia perché molti aiutanti non arrivavano fino al vero luogo della battaglia, ma
riferivano ciò che avevano sentito dire da altri; e ancora perché, mentre un aiutante
percorreva le due o tre verste che lo separavano da Napoleone, le circostanze mutavano e
la notizia che egli portava era già diventata inesatta. Così un aiutante mandato dal viceré
giunse al galoppo con la notizia che Borodino era stata presa e che il ponte sulla Kolo?a era
nelle mani dei francesi. L'aiutante domandò a Napoleone se ordinasse alle truppe di
attraversare il fiume. Napoleone ordinò che si schierassero dall'altra sponda del fiume e
che aspettassero; ma non soltanto mentre Napoleone dava questo ordine, ma anche
quando l'aiutante si era appena allontanato da Borodino, il ponte era già stato ripreso e
incendiato dai russi in quello stesso scontro in cui si era trovato Pierre proprio al principio
della battaglia.

       Un aiutante, giunto al galoppo dalle flèches, con la faccia pallida e spaventata, riferì
a Napoleone che l'assalto era stato respinto e che Compans era ferito e Davoust ucciso, ma
nel frattempo le flèches erano state occupate da un altro corpo di truppe nello stesso
momento in cui avevano detto all'aiutante che i francesi erano stati respinti, e Davoust era
vivo e solamente leggermente contuso. Giudicando in base a questi rapporti
necessariamente inesatti, Napoleone impartiva le sue disposizioni che, o erano già state
messe in atto prima che egli le impartisse o non potevano essere e non venivano eseguite.

       I marescialli e i generali, che si trovavano a più breve distanza dal campo di
battaglia, ma che, come Napoleone, non partecipavano alla battaglia stessa e solo di tanto
in tanto si inoltravano sotto il fuoco delle palle, senza consultare Napoleone, davano le
                                                                                            960
www.writingshome.com
                              Lev Nicolaevic Tolstoj – Guerra e pace


loro disposizioni e impartivano i loro ordini, sia su dove e di dove sparare, sia dove
dovesse galoppare la cavalleria e dove correre la fanteria. Ma anche le loro disposizioni,
esattamente come quelle di Napoleone, venivano eseguite in minima parte e raramente.
Per lo più accadeva il contrario di quanto essi avevano ordinato. I soldati a cui era stato
ordinato di andare avanti, capitando sotto un fuoco a mitraglia, scappavano indietro; i
soldati, a cui era stato ordinato di non muoversi, a un tratto, vedendo davanti a sé i russi
che comparivano improvvisamente, a volte fuggivano indietro, a volte si gettavano avanti,
e la cavalleria galoppava all'inseguimento dei russi in fuga senza che nessuno gliel'avesse
ordinato. Così, due reggimenti di cavalleria si gettarono al galoppo attraverso il burrone di
Semënovskoe e non appena furono arrivati sull'altura, fecero dietrofront e galopparono
indietro a briglia sciolta. Nello stesso modo si muovevano anche i soldati di fanteria,
giungendo, a volte, in un punto del tutto diverso da quello che gli era stato ordinato. Tutti
gli ordini concernenti dove e quando spostare i cannoni, quando mandare i fanti a sparare
e quando i cavalieri a calpestare la fanteria russa, tutti questi ordini venivano impartiti dai
diretti comandanti delle unità impegnate senza neanche interrogare in proposito Ney,
Davoust e Murat e tanto meno Napoleone. Essi non temevano di dover rispondere
dell'inosservanza di un ordine o di una disposizione arbitraria, perché in battaglia è in
gioco la cosa più preziosa per ogni uomo, la propria vita; e certe volte sembra che la
salvezza consista nel fuggire indietro e altre volte nel fuggire avanti e quegli uomini che si
trovavano nel fuoco stesso della battaglia agivano secondo lo stato d'animo del momento.
In sostanza, tutti questi movimenti avanti e indietro non alleggerivano e non cambiavano
la posizione delle truppe. Tutte quelle loro scorribande e gli assalti gli uni contro gli altri
non causavano loro quasi alcun danno, ma il danno, cioè la morte e le mutilazioni, veniva
inferto dalle palle da cannone e dalle pallottole che volavano dappertutto nello spazio in
cui quegli uomini si agitavano. Non appena quegli uomini uscivano dallo spazio su cui
volavano palle e pallottole, i comandanti che stavano dietro di loro li riordinavano, li
assoggettavano alla disciplina e, sotto l'influsso di questa disciplina, li riconducevano nella
zona del fuoco, nella quale di nuovo (sotto l'influsso della paura della morte) perdevano il
senso della disciplina e si agitavano secondo lo stato d'animo contingente della folla.



XXXIV



      I generali di Napoleone, Davoust, Ney e Murat, che si trovavano nelle vicinanze di
questa zona del fuoco e che certe volte persino vi si inoltravano, introdussero più volte in
quel cerchio di fuoco masse enormi e ordinate di truppe. Ma, contrariamente a ciò che
                                                                                           961
www.writingshome.com
                                 Lev Nicolaevic Tolstoj – Guerra e pace


immutabilmente era avvenuto in tutte le battaglie precedenti, anziché giungere l'atteso
annuncio della fuga del nemico, le masse ordinate di truppe tornavano di là in moltitudini
scompigliate e spaventate. Essi le riordinavano, ma gli uomini diminuivano sempre. Verso
la metà della giornata Murat mandò a Napoleone il suo aiutante di campo a sollecitare
rinforzi, Napoleone era seduto ai piedi del tumulo e beveva un punch quando l'aiutante di
Murat giunse da lui al galoppo con l'assicurazione che i russi sarebbero stati sbaragliati se
Sua Maestà avesse dato ancora una divisione.

       «Rinforzi?» disse Napoleone con severo stupore, come se non capisse quelle parole,
guardando il bel ragazzo-aiutante di campo con i lunghi capelli neri inanellati (così come li
portava Murat). «Rinforzi!» pensò Napoleone. «Come mai chiedono rinforzi quando
hanno nelle mani una metà dell'esercito contro una debole ala russa che non è neanche
fortificata!»

       «Dites au roi de Naples,» disse severamente Napoleone «qu'il n'est pas midi et que je ne
vois pas encore clair sur mon échiquier. Allez...»

       Il bel ragazzo con i lunghi capelli sospirò profondamente senza abbassare la mano
dal cappello e tornò di nuovo laggiù dove si ammazzavano gli uomini.

       Napoleone si alzò e, chiamati a sé Caulaincourt e Berthier, si mise a discorrere con
loro di faccende estranee alla battaglia.

       Verso la metà della conversazione, che cominciava a interessare Napoleone, gli
occhi di Berthier si rivolsero a un generale con il seguito che galoppava verso il tumulo su
un cavallo sudato. Era Belliard. Sceso da cavallo, egli si avvicinò a rapidi passi
all'imperatore e arditamente, a voce alta, cominciò a dimostrare la necessità di avere dei
rinforzi. Giurava sul suo onore che i russi sarebbero stati vinti se l'imperatore avesse
concesso un'altra divisione.

       Napoleone si strinse nelle spalle e continuò la sua passeggiata senza rispondere.
Belliard si mise a parlare ad alta voce e animatamente con i generali del seguito che lo
avevano circondato.

       «Siete molto focoso, Belliard,» disse Napoleone, avvicinandosi di nuovo al generale
che era giunto poco prima. «È facile sbagliarsi nel calore della battaglia. Andate e
osservate, e poi venite da me.»

       Belliard non era ancora scomparso dalla vista, quando da un'altra parte arrivò al
galoppo un nuovo inviato dal campo di battaglia.

                                                                                           962
www.writingshome.com
                                Lev Nicolaevic Tolstoj – Guerra e pace


       «Eh bien, qu'est ce qu'il y a?» disse Napoleone con il tono di chi è irritato da continui
ostacoli.

       «Sire, le Prince...» cominciò l'aiutante di campo.

       «Chiede rinforzi?» esclamò Napoleone con un gesto d'ira.

       L'aiutante chinò il capo in segno d'assenso e cominciò il suo rapporto; ma
l'imperatore gli voltò le spalle, fece due passi e quindi si fermò, tornò indietro e chiamò
Berthier.

       «Bisogna dare le riserve,» disse, allargando leggermente le braccia. «Chi mandare
laggiù, voi che ne dite?» si rivolse a Berthier, a quell'oison que j'ai fait aigle, come lo definì in
seguito.

       «Sire, se mandassimo la divisione Claparède?» disse Berthier che ricordava
memoria tutte le divisioni, i reggimenti e i battaglioni.

       Napoleone fece un cenno d'assenso col capo.

       L'aiutante partì al galoppo verso la divisione Claparède. E, alcuni minuti dopo, la
giovane guardia che stava dietro al tumulo si mosse. Napoleone guardava in silenzio in
quella direzione.

       «No,» si rivolse d'improvviso a Berthier, «Io non posso mandare Claparède.
Mandate la divisione Friant» disse.

       Benché non ci fosse alcun vantaggio a mandare la divisione Friant al posto della
divisione Claparède e, al contrario, fermare adesso Claparède e mandare Friant
presentasse ora persino degli inconvenienti e causasse ritardo nell'azione, l'ordine fu
tuttavia puntualmente eseguito. Napoleone non si accorgeva di svolgere, nei confronti
delle sue truppe, la stessa parte del dottore che con i suoi medicamenti è di impaccio, parte
che egli capiva e condannava così giustamente.

       La divisione Friant scomparve come le altre nel fumo del campo di battaglia. Da
varie parti continuarono a giungere al galoppo gli aiutanti di campo e tutti dicevano la
stessa cosa come se si fossero messi d'accordo. Tutti chiedevano rinforzi, tutti dicevano che
i russi si tenevano abbarbicati nelle loro posizioni e facevano un feu d'enfer sotto cui le
truppe francesi si liquefacevano.

       Napoleone sedeva meditabondo su una sedia pieghevole.


                                                                                                 963
www.writingshome.com
                               Lev Nicolaevic Tolstoj – Guerra e pace


       M. de Beausset, che amava viaggiare e, digiuno sin dalla mattina, si avvicinò
all'imperatore e osò rispettosamente proporre a Sua Maestà di far colazione.

       «Spero che ormai potrò congratularmi con Vostra Maestà per la vittoria,» disse.

       Napoleone scosse, in silenzio, il capo in segno di diniego. Supponendo che il
diniego si riferisse alla vittoria e non alla colazione, M. de Beausset si permise di osservare,
in modo rispettosamente giocoso, che al mondo non c'erano motivi che avrebbero potuto
impedire di far colazione quando era possibile farlo.

       «Allez-vous...» disse cupamente Napoleone a un tratto; e si voltò dall'altra parte.

       Sulla faccia del signor de Beausset spuntò un beato sorriso di rammarico, di
pentimento e di entusiasmo ed egli si allontanò con passo leggero verso gli altri generali.

       Napoleone provava una sensazione penosa, simile alla sensazione che prova un
giocatore sempre fortunato, che getta via pazzamente i suoi soldi e vince sempre e, a un
tratto, proprio quando ha calcolato tutte le probabilità del gioco, sente che quanto più la
mossa sarà meditata, tanto più sicuramente perderà.

       Le truppe erano le stesse, i generali gli stessi, gli stessi erano i preparativi, lo stesso
l'ordine di operazione, la stessa la proclamation courte et énergique, anche lui era lo stesso,
questo lo sapeva, sapeva anche di essere molto più esperto e abile adesso di quanto non
fosse prima, persino il nemico era lo stesso di Austerlitz e di Friedland, ma il terribile
slancio del braccio ricadeva inerte come per qualche magia.

       Tutti i metodi di prima, invariabilmente coronati dal successo: il concentramento
delle batterie in un solo punto, e l'attacco delle riserve per sfondare le linee nemiche, e la
carica della cavalleria des hommes de fer, tutti questi provvedimenti erano già stati usati, e
non soltanto non c'era stata la vittoria, ma da ogni parte arrivavano le stesse notizie su
generali morti e feriti, sulla necessità di rinforzi, sull'impossibilità di sbaragliare i russi e
sullo scompiglio delle sue truppe.

       Prima i marescialli e gli aiutanti di campo, dopo due o tre ordini, due o tre frasi,
arrivavano al galoppo con congratulazioni e facce liete, annunciando come trofei interi
corpi d'armata prigionieri, des fasceaux de drapeaux e d'aigles ennemis, e cannoni, e carriaggi,
e Murat chiedeva solamente l'autorizzazione di lanciare la cavalleria per catturare le
salmerie. Così era stato a Lodi, a Marengo, ad Arcole, a Jena, ad Austerlitz, a Wagram e
così via, così via. Adesso, invece, alle sue truppe succedeva qualcosa di strano.



                                                                                              964
www.writingshome.com
                               Lev Nicolaevic Tolstoj – Guerra e pace


       Nonostante la notizia della presa delle flèches, Napoleone vedeva che qui era
un'altra cosa, tutt'altra cosa di quanto era avvenuto in tutte le sue precedenti battaglie.
Vedeva che la stessa sensazione che era in lui, era anche nell'animo di quanti lo
circondavano, esperti in questioni di battaglie. Tutte le facce erano meste, tutti gli occhi si
sfuggivano a vicenda. Il solo de Beausset non era in grado di capire il senso di ciò che
succedeva. Quanto a Napoleone, dopo la sua lunga esperienza di guerra, sapeva bene che
cosa volesse dire una battaglia non ancora vinta dall'attaccante dopo otto ore, nonostante
tutti gli sforzi che si erano fatti. Sapeva che si trattava quasi di una battaglia perduta e che
il caso più insignificante adesso poteva - su quel punto teso d'oscillazione in cui si trovava
la battaglia - provocare la rovina sua e delle sue truppe.

       Quando, nella sua mente, passava in rassegna tutta quella strana campagna di
Russia, durante la quale non era stata vinta neanche una battaglia, nella quale in due mesi
non erano stati catturati né cannoni, né bandiere, né corpi d'armata; quando guardava i
visi di coloro che gli erano vicino, che nascondevano la loro mestizia, e ascoltava i rapporti
secondo cui i russi continuavano a resistere, una strana sensazione si impadroniva di lui,
simile alle sensazioni che si provano in sogno, e gli venivano in mente tutte le sciagurate
eventualità che potevano portarlo alla rovina. I russi potevano attaccare la sua ala sinistra,
potevano sfondare il suo centro, una pallottola vagante poteva uccidere lui stesso. Tutto
questo era possibile. Nelle sue precedenti battaglie egli aveva meditato solamente le
eventualità di successo, mentre ora gli si presentava un numero infinito di eventualità
sfortunate, e egli se le aspettava tutte. Sì, era come in sogno, quando a un uomo appare un
malfattore che lo aggredisce, e l'uomo in sogno si avventa e colpisce il malfattore con
quello sforzo terribile che, egli lo sa, deve annientarlo, e sente invece che il suo braccio
ricade impotente e fiacco come uno straccio, e il terrore di un'irrimediabile fine
s'impossessa allora dell'uomo inerme.

       La notizia che i russi attaccavano il fianco sinistro dell'esercito francese suscitò in
Napoleone questo terrore. Egli stava seduto, senza parlare, ai piedi del tumulo sulla sedia
pieghevole, col capo chino e i gomiti appoggiati sulle ginocchia. Berthier gli si avvicinò e
gli propose di percorrere la linea per rendersi conto di quale fosse la situazione.

       «Cosa? Che cosa dite?» chiese Napoleone. «Sì, ordinate che mi portino il cavallo.»

       Montò in sella e si diresse verso Semënovskoe.

       Lungo tutta l'estensione di terreno che Napoleone percorse a cavallo, in mezzo al
fumo della polvere da sparo che lentamente si dissolveva, giacevano in pozze di sangue
cavalli e uomini, isolati e a gruppi. Né Napoleone, né alcuno dei suoi generali avevano

                                                                                            965
www.writingshome.com
                                Lev Nicolaevic Tolstoj – Guerra e pace


finora mai visto un simile orrore, una simile quantità di morti in uno spazio così piccolo. Il
rombo dei cannoni, che continuava ininterrottamente da dieci ore e torturava l'udito,
conferiva un particolare significato a quello spettacolo (come la musica nei quadri viventi).
Napoleone salì sull'altura di Semënovskoe e, attraverso il fumo, vide file di uomini in
uniformi di colori inconsueti per i suoi occhi. Erano i russi.

       I russi stavano a file compatte dietro Semënovskoe e al tumulo, e i loro cannoni
rimbombavano e fumavano senza posa lungo il loro schieramento. Non c'era più nessuna
battaglia. Era un massacro prolungato, e che non poteva portare a nulla né i russi, né i
francesi. Napoleone fermò il cavallo e ripiombò di nuovo in quella meditazione da cui
l'aveva distolto Berthier; non poteva interrompere l'azione che si svolgeva davanti a lui e
che tutti consideravano da lui condotta e da lui dipendente; e quell'azione, per la prima
volta, in seguito all'insuccesso, gli apparve inutile e spaventosa.

       Uno dei generali che si erano avvicinati a Napoleone osò proporgli di far entrare in
azione la vecchia guardia. Ney e Berthier, che stavano accanto a Napoleone, si
scambiarono un'occhiata e sorrisero sprezzanti all'insensata proposta del generale.

       Napoleone abbassò il capo e tacque a lungo.

       «À huit cent lieux de France, je ne ferai pas démolir ma garde,» disse e, voltato il cavallo,
tornò indietro verso Ševardino.



XXXV



       Kutuzov era seduto, con la testa canuta chinata e il pesante corpo rilassato, sulla
stessa panca coperta da un tappeto, e in quello stesso luogo in cui Pierre l'aveva visto la
mattina. Non impartiva nessun ordine, ma si limitava a dire sì o no alle cose che gli
proponevano.

       «Sì, sì, fate questo,» rispondeva alle varie proposte. «Sì, sì, va', caro, dà un'occhiata,»
diceva, volgendosi ora all'uno ora all'altro degli intimi collaboratori; oppure: «No, non
occorre, meglio che aspettiamo,» diceva. Ascoltava i rapporti che gli facevano, dava ordini
quando questo era richiesto dai suoi subordinati; eppure sembrava che nell'ascoltare i
rapporti non si interessasse del significato delle parole che gli dicevano, ma lo interessasse
qualcos'altro nell'espressione del viso, nel tono della voce di coloro che gli facevano il
rapporto. Grazie alla sua lunga esperienza militare, Kutuzov sapeva, e con la sua
                                                                                                966
www.writingshome.com
                               Lev Nicolaevic Tolstoj – Guerra e pace


intelligenza di vecchio capiva, che un uomo solo non può dirigere centinaia di migliaia di
uomini che lottano con la morte, e sapeva che il destino delle battaglie non è deciso dagli
ordini del comandante in capo, né dal luogo in cui si trovano le truppe, né dal numero dei
cannoni e degli uomini uccisi, ma da quella forza inafferrabile che si chiama il morale delle
truppe, ed egli vigilava su questa forza e la dirigeva per quanto era in suo potere.

      L'espressione costante del volto di Kutuzov rivelava un'attenzione assorta e una
tensione che vinceva a stento la stanchezza del corpo debole e vecchio.

      Alle undici del mattino gli portarono la notizia che le flèches occupate dai francesi
erano state di nuovo riprese ma che il principe Bagration era stato ferito. Kutuzov emise
un sospiro e scosse il capo.

      «Va' dal principe Pëtr Ivanoviè e informati dettagliatamente di che si tratta e come è
stato,» disse a uno dei suoi aiutanti, e subito dopo si rivolse al principe Wurttemberg, che
stava dietro di lui: «Pregherei Vostra Altezza Reale di assumere il comando della seconda
armata.»

      Poco tempo dopo la partenza del principe, e prima ancora che egli fosse certamente
potuto giungere a Semënovskoe, l'aiutante del principe tornò indietro e riferì a Sua
Eccellenza Serenissima che il principe chiedeva delle truppe.

      Kutuzov si accigliò: mandò a Dochturov l'ordine di assumere il comando della
seconda armata e pregò il principe di ritornare da lui, dicendo che non poteva farne a
meno in quegli importanti momenti. Quando fu portata la notizia che Murat era stato fatto
prigioniero e gli ufficiali di stato maggiore si congratularono con lui, Kutuzov sorrise.

      «Aspettate, signori,» disse. «La battaglia è vinta e nella cattura di Murat non c'è
niente di straordinario. Ma è meglio aspettare a rallegrarci.»

      Mandò, tuttavia, un aiutante a fare il giro delle truppe con quella notizia.

      Quando dal fianco sinistro giunse al galoppo ·èerbinin con l'annuncio che i francesi
avevano occupato le flèches e Semënovskoe, Kutuzov, che aveva già intuito dai rumori del
campo di battaglia e dalla faccia di ??erbinin che si trattava di brutte notizie, si alzò in
piedi come per sgranchire le gambe e, preso sotto braccio ??erbinin, lo trasse in disparte.

      «Vacci tu, mio caro,» disse a Ermolov, «guarda un po' se è possibile fare qualcosa.»

      Kutuzov si trovava a Gorki, nel centro della posizione dell'esercito russo. L'attacco
sferrato da Napoleone contro il nostro fianco sinistro era già stato respinto varie volte. Al

                                                                                            967
www.writingshome.com
                              Lev Nicolaevic Tolstoj – Guerra e pace


centro i francesi non riuscivano ad avanzare oltre Borodino. Dal fianco sinistro la
cavalleria di Uvarov mise in fuga i francesi.

       Alle tre gli attacchi dei francesi cessarono. Su tutti i volti di coloro che giungevano
dal campo di battaglia come anche per quelli di coloro che gli stavano intorno, Kutuzov
leggeva una tensione giunta all'estremo.

       Egli era soddisfatto del successo della giornata che era al di là di ogni sua
aspettativa. Ma le forze fisiche abbandonavano il vecchio. Varie volte il suo capo si
abbassò come se cadesse sul petto ed egli si assopì. Gli portarono il pranzo.

       L'aiutante di campo dell'imperatore, Wohlzogen, lo stesso che, passando davanti al
principe Andrej, aveva detto che la guerra si doveva im Raum verlegen e che era così odiato
da Bagration, si avvicinò a Kutuzov mentre pranzava. Wohlzogen veniva da parte di
Barclay de Tolly con un rapporto sull'andamento delle cose sul fianco sinistro. Il
giudizioso Barclay de Tolly, vedendo una folla di feriti che scappava e le retrovie
scompigliate dell'armata, soppesate tutte le circostanze, aveva concluso che la battaglia era
perduta e aveva mandato al comandante in capo il suo favorito con questa notizia.

       Kutuzov masticava con fatica un pollo arrosto e sbirciò Wohlzogen con occhi
socchiusi e gai.

       A passi lenti, con un sorriso quasi sprezzante sulle labbra, Wohlzogen si avvicinò a
Kutuzov, toccandosi leggermente la visiera con la mano.

       Wohlzogen trattava Sua Eccellenza Serenissima con una certa ostentata noncuranza
che doveva aver lo scopo di mostrare che lui, in quanto militare di grande cultura, lasciava
che i russi si facessero un idolo di quell'inutile vecchio, mentre egli ben sapeva con chi
aveva a che fare. «Der alte Herr (come i tedeschi fra loro chiamavano Kutuzov) macht sich
ganz bequem,» pensò Wohlzogen e, gettata un'occhiata severa ai piatti che stavano dinanzi
a Kutuzov, cominciò a informare il vecchio signore circa la situazione sul fianco sinistro,
come gli aveva ordinato Barclay e come egli stesso l'aveva veduta e capita.

       «Tutti i punti della nostra posizione sono nelle mani del nemico e non c'è modo di
respingerlo, perché mancano le truppe; esse fuggono e non c'è la possibilità di fermarle,»
riferiva.

       Kutuzov smise di masticare e ora fissava stupito Wohlzogen, come se non capisse
quello che gli si stava dicendo. Accortosi della commozione des alten Herrn, Wohlzogen
disse con un sorriso:

                                                                                          968
www.writingshome.com
                                Lev Nicolaevic Tolstoj – Guerra e pace


       «Non mi consideravo in diritto di nascondere a Vostra Eccellenza Serenissima
quello che ho visto... Le truppe sono in completo sfacelo...»

       «Voi avete visto? Voi avete visto?...» si mise a gridare Kutuzov accigliandosi,
alzandosi rapidamente e muovendo verso Wohlzogen. «Come... come osate!...» gridò
ancora facendo gesti di minaccia con le mani tremanti e con la voce strozzata. «Come
osate, egregio signore, dir questo a me. Voi non sapete niente. Trasmettete da parte mia al
generale Barclay che le sue informazioni sono false e che il reale andamento della battaglia
è noto a me, che sono il comandante in capo, assai meglio che a lui.»

       Wohlzogen avrebbe voluto replicare, ma Kutuzov lo interruppe.

       «Il nemico è respinto sul fianco sinistro e sconfitto sul fianco destro. Se voi avete
visto male, egregio signore, non permettetevi di dire cose che ignorate. Fatemi il piacere di
andare dal generale Barclay e comunicargli la mia assoluta intenzione di attaccare domani
il nemico,» disse egli severamente.

       Tutti tacevano e si udiva solamente il pesante respiro del vecchio generale che
ansimava. «Il nemico è respinto dappertutto, per la qual cosa ringrazio Dio e il nostro
valoroso esercito. Il nemico è sconfitto e domani lo cacceremo dal sacro suolo della
Russia,» continuò Kutuzov, facendosi il segno della croce, e a un tratto singhiozzò per le
lacrime che gli urgevano.

       Stringendosi nelle spalle e storcendo le labbra, Wohlzogen si allontanò pieno di
stupore uber diese Eingenommenheit des alten Herrn.

       «Sì, eccolo qui il mio eroe,» disse Kutuzov rivolgendosi a un bel generale, robusto e
nero di capelli, che in quel momento stava salendo sul tumulo.

       Era Raevskij, che aveva passato tutta la giornata nel punto principale del campo di
battaglia di Borodino.

       Dopo averlo ascoltato, Kutuzov disse in francese:

       «Vous ne pensez donc pas comme les autres que nous sommes obligés de nous retirer?»

       «Au contraire, Votre Altesse, dans les affaires indécises c'est toujours le plus opiniâtre qui
reste victorieux,» rispose Raevskij, «et mon opinion...»

       «Kajsarov!» chiamò ad alta voce Kutuzov il suo aiutante di campo. «Siediti e scrivi
l'ordine del giorno per domani. E tu,» si rivolse egli a un altro, «va' sulle linee e annuncia
che domani attaccheremo.»
                                                                                                 969
www.writingshome.com
                               Lev Nicolaevic Tolstoj – Guerra e pace


       Mentre si svolgeva la conversazione con Raevskij e si dettava l'ordine del giorno,
Wohlzogen ritornò e riferì che il generale Barclay de Tolly avrebbe desiderato avere una
conferma scritta dell'ordine che aveva dato il feldmaresciallo.

       Senza guardare Wohlzogen, Kutuzov ordinò di scrivere quell'ordine, che l'ex
comandante in capo desiderava, assennatamente, avere per evitare ogni responsabilità
personale.

       E a causa di quell'indefinibile, misterioso legame che manteneva in tutto l'esercito
un solo stato d'animo comune, detto spirito d'un esercito, cosa che costituisce il nerbo
principale della guerra, le parole di Kutuzov, il suo ordine per la battaglia dell'indomani si
diffusero simultaneamente in tutti i reparti dell'esercito.

       Non erano certamente le stesse parole, lo stesso ordine a giungere all'ultimo anello
della catena. Anzi, non c'era nulla di simile a ciò che Kutuzov aveva detto nei racconti che
passavano da un soldato all'altro, giungendo fino alle varie estremità dell'esercito, ma il
senso delle sue parole si propagò dappertutto, perché ciò che Kutuzov aveva detto non
scaturiva da ingegnose considerazioni ma dal sentimento che stava nell'anima del
comandante in capo come nelle anime di ogni russo.

       E, saputo che l'indomani noi avremmo attaccato il nemico, udito dalle alte sfere
dell'esercito la conferma di ciò in cui tutti volevano credere, gli uomini esausti e vacillanti
si confortavano e si rinfrancavano.



XXXVI



       Il reggimento del principe Andrej era fra le riserve che rimasero inattive dietro
Semenovskoe fino alle due, esposte a un forte fuoco d'artiglieria. Dopo le due, il
reggimento, che aveva già perso più di duecento uomini, fu spostato in avanti su un
campo d'avena calpestato, in quel tratto fra Semenovskoe e la batteria del tumulo e in cui
quel giorno erano stati massacrati migliaia di uomini e dove alle due del pomeriggio si
localizzò un fuoco intenso e concentrato di varie centinaia di cannoni nemici.

       Senza muoversi da quel posto e senza sparare neanche un colpo, il reggimento
perse qui un altro terzo dei suoi effettivi. Davanti e specialmente sul fianco destro, in
mezzo a un fumo che non si dileguava, i cannoni tuonavano; e, da quella misteriosa
distesa di fumo che avvolgeva tutta la località davanti al reggimento, arrivavano senza
                                                                                           970
www.writingshome.com
                               Lev Nicolaevic Tolstoj – Guerra e pace


posa e con un rapido fischio sibilante le palle di cannone, e con un lento zufolio le granate.
Certe volte, come per concedere riposo, passava un quarto d'ora durante il quale tutte le
palle e le granate volavano oltre, ma qualche volta, nel corso di un minuto, il reggimento
perdeva, e incessantemente si trascinavano via i morti e si portavano via i feriti.

       A ogni nuovo colpo sempre minori probabilità di vita rimanevano per coloro che
non erano ancora stati uccisi. Il reggimento era disposto in colonne di battaglione su
un'estensione di trecento passi, ma, nonostante questo, tutti gli uomini del reggimento si
trovavano sotto il dominio del medesimo stato d'animo. Tutti gli uomini del reggimento
erano egualmente taciturni e cupi. Di rado si udiva parlottare fra le file, ma questo
parlottio cessava ogni volta che si sentiva un colpo cogliere il segno e il grido: «Barelle!»
Per ordine dei superiori, gli uomini del reggimento stavano per la maggior parte del
tempo, sdraiati a terra. Chi, toltosi il chepì, con cura ne apriva e poi ne riuniva di nuovo le
pieghe; chi lustrava la baionetta con l'argilla secca sminuzzata nel palmo delle mani; chi
stirava la cinghia e tirava la fibbia; chi scioglieva con cura e si rifaceva le fasce e si metteva
di nuovo le calzature. Alcuni costruivano casette di fuscelli o intrecciavano treccioline con
la paglia delle stoppie. Tutti sembravano completamente immersi in queste occupazioni.
Quando degli uomini venivano feriti e uccisi, quando passavano file di barelle, quando i
nostri tornavano indietro, quando attraverso il fumo si scorgevano grandi masse di
nemici, nessuno rivolgeva la minima attenzione a questi fatti. Quando invece l'artiglieria o
la cavalleria passavano, andando avanti, quando si vedevano i movimenti della nostra
fanteria, da ogni parte si udivano parole di approvazione. Ma la maggiore attenzione era
suscitata da avvenimenti del tutto estranei, che non avevano alcun rapporto con la
battaglia. Come se l'attenzione di quegli uomini, moralmente spossati, si riposasse in
questi avvenimenti comuni e della vita di ogni giorno. Una batteria d'artiglieria passò
davanti allo schieramento del reggimento. Uno dei cavalli di fianco si era impigliato nei
tiranti di uno dei cassoni dell'artiglieria. «Ehi, il cavallo!... Metti a posto! Cascherà... Ehi,
mica ci vedono!...» si gridava ugualmente da tutte le file del reggimento. Un'altra volta
l'attenzione generale si rivolse a un piccolo cane marrone, venuto fuori da chissà dove, che
trottava affaccendato con la coda ben ritta in alto davanti alle file dei soldati e, a un tratto,
lanciò un guaito per una palla di cannone caduta lì vicino, e si buttò da una parte con la
coda fra le zampe. Per tutto il reggimento si levarono risate e schiamazzi. Ma le distrazioni
di questo genere duravano pochi minuti, e gli uomini stavano lì già da più di otto ore
senza mangiare e senza far nulla, sotto l'incubo incessante della morte, e i visi pallidi e
accigliati diventavano sempre più impalliditi e accigliati.

       Accigliato e pallido esattamente come tutti gli altri uomini del reggimento, il
principe Andrej passeggiava avanti e indietro su un prato vicino al campo d'avena, da un
                                                                                              971
www.writingshome.com
                               Lev Nicolaevic Tolstoj – Guerra e pace


limite all'altro, con le mani intrecciate dietro la schiena e il capo basso. Non aveva niente
da fare, né da ordinare. Tutto si faceva da sé. I morti venivano trascinati dietro lo
schieramento, i feriti portati via, le file si riformavano. Se dei soldati si allontanavano,
tornavano subito indietro frettolosamente. In un primo tempo, ritenendo suo dovere
risvegliare il coraggio dei soldati ed essere d'esempio, il principe Andrej si era messo a
camminare fra le file, ma poi si era persuaso che non aveva nulla da insegnare a nessuno.
Tutte le energie della sua anima, esattamente come quelle di ogni soldato, erano
inconsciamente rivolte al trattenersi dal contemplare l'orrore della situazione in cui si
trovavano. Egli camminava sul prato, trascinando le gambe, calpestando l'erba e
osservando la polvere che gli ricopriva gli stivali; altre volte, invece, camminava a grandi
passi cercando di seguire le orme lasciate dai falciatori sul prato; altre volte ancora,
contando i propri passi, calcolava quante volte avrebbe dovuto andare da un limite
all'altro per percorrere una versta; oppure strappava dei fiorellini d'assenzio che
crescevano sul limite del prato e, strofinandoli fra le palme delle mani ne aspirava il
profumo acre e amarognolo. Di tutto il lavorio del pensiero del giorno prima non era
rimasto nulla. Ora non pensava a nulla. Con orecchio stanco prestava ascolto sempre agli
stessi suoni, distinguendo il sibilo delle palle dal boato degli spari, osservava i visi già fin
troppo noti, degli uomini del primo battaglione e aspettava. «Eccola... questa arriva di
nuovo da noi!» pensava ascoltando il fischio che si avvicinava dalla zona chiusa del fumo.
«Una, due! Ancora! Segno!...» Si fermò e guardò fra le file. «No, è passata via. Ma questa
ha colto nel segno.» E di nuovo si metteva a camminare, sforzandosi di fare passi lunghi
per arrivare in sedici passi al limite del prato.

       Un fischio e un colpo! A cinque passi da lui una pallottola sconvolse la terra arida e
scomparve. Un involontario brivido gli corse per la schiena. Guardò di nuovo le file.
Probabilmente molti erano già caduti; presso il secondo battaglione si era raccolta una
gran folla.

       «Signor aiutante,» gridò, «date ordine che non si ammassino.»

       Eseguito l'ordine, l'aiutante si avvicinò al principe Andrej. Dall'altra parte si
avvicinava a cavallo il comandante del battaglione.

       «Attento!» si udì il grido spaventato di un soldato e, come un uccello sibilante che si
posa a terra in un volo fulmineo, a due passi dal principe Andrej, accanto al cavallo del
comandante del battaglione, una granata cadde con un tonfo poco rumoroso. Il cavallo per
primo, senza domandare a nessuno se fosse bene o male mostrar paura, sbuffò, s'impennò
facendo quasi ruzzolare il maggiore e fece uno scarto. Il terrore del cavallo si comunicò
agli uomini.
                                                                                            972
www.writingshome.com
                               Lev Nicolaevic Tolstoj – Guerra e pace


       «A terra!» gridò la voce dell'aiutante che già si era steso al suolo.

       Il principe Andrej rimase in piedi, indeciso. La granata roteava fumando, come una
trottola, fra di lui e l'aiutante disteso a terra, sull'orlo del campo e del prato, vicino a un
cespuglio d'assenzio.

       «Possibile che sia la morte?» pensò il principe Andrej guardando con uno sguardo
assolutamente nuovo e invidioso l'erba, l'assenzio e la striscia di fumo che si avvolgeva
uscendo dalla nera palla roteante. «lo non posso, non voglio morire, io amo la vita, amo
questa erba, la terra, l'aria...» Pensava a questo e nello stesso tempo si ricordò che lo
stavano guardando.

       «Vergogna, signor ufficiale!» disse all'aiutante. «Che...» ma non terminò la frase.

       Nello stesso istante si udì uno scoppio, come un tintinnio di vetri infranti, l'odore
soffocante della polvere, e il principe Andrej fu proiettato da una parte; e, sollevando in
aria un braccio, cadde bocconi.

       Alcuni ufficiali corsero verso di lui. Dalla parte destra del ventre si allargava
sull'erba una grande macchia di sangue.

       Chiamati, i militi si fermarono con la barella dietro gli ufficiali. Il principe Andrej
giaceva bocconi, il volto abbandonato fra l'erba, e respirava con un rantolo affannoso.

       «Be', perché state lì fermi, venite qui!»

       I contadini si avvicinarono e lo presero per le spalle e per le gambe, ma egli emise
un gemito doloroso e, guardandosi fra loro, i contadini lo deposero di nuovo a terra.

       «Sollevatelo, adagiatelo, tanto è lo stesso!» gridò una voce.

       Lo sollevarono per le spalle e lo deposero sulla barella.

       «Ah, Dio mio! Dio mio! Che è?... Il ventre? È la fine! Ah, Dio mio!» si udirono delle
voci fra gli ufficiali.

       «Ha sibilato rasente il mio orecchio,» disse l'aiutante.

       I contadini, caricatasi la barella sulle spalle, si avviarono in fretta verso il posto di
medicazione lungo il sentiero calpestato dai loro stessi passi.

       «Andate al passo... Eh!... zoticoni!» gridò un ufficiale, fermando per le spalle i
contadini che camminavano in modo irregolare e facevano sussultare la barella.

                                                                                             973
www.writingshome.com
                               Lev Nicolaevic Tolstoj – Guerra e pace


       «Mettiti al passo, su, Chvedor, oh Chvedor,» disse un contadino davanti.

       «Ecco, così, bene,» disse con gioia il contadino che reggeva la barella da dietro,
prendendo il passo.

       «Eccellenza? Eh? Principe?» disse con una voce tremante Timochin che era accorso,
guardando la barella.

       Il principe Andrej aprì gli occhi e, dalla barella in cui la sua testa era sprofondata,
guardò chi parlava, e poi abbassò di nuovo le palpebre.

       I militi portarono il principe Andrej verso la foresta dove stavano i furgoni e dove si
trovava il posto di medicazione. Il posto di medicazione consisteva in tre tende montate al
margine d'un boschetto di betulle e con le cortine rialzate. Nel boschetto di betulle c'erano
furgoni e cavalli. I cavalli mangiavano l'avena nei sacchi, e i passerotti svolazzavano
intorno e beccavano i granelli che cadevano. I corvi, sentendo l'odore del sangue,
svolazzavano fra le betulle, gracchiando impazienti. Intorno alla tenda, su un'estensione di
terreno di più di due ettari, stavano sdraiati, seduti, in piedi, uomini insanguinati vestiti
nei modi più disparati. Intorno ai feriti, con facce meste e attente, facevano cerchio gruppi
di soldati-barellieri, che gli ufficiali addetti a mantenere l'ordine invano scacciavano da
quel luogo. Senza dare ascolto agli ufficiali, i soldati stavano appoggiati alle barelle e
guardavano attentamente ciò che succedeva davanti a loro, come se cercassero di
comprendere il significato dello spettacolo. Dalle tende giungevano ora lamenti alti e
rabbiosi, ora gemiti pietosi. Ogni tanto ne uscivano di corsa gli infermieri per cercare
acqua e indicavano quei feriti che si dovevano portar dentro. Aspettando presso la tenda il
loro turno, i feriti rantolavano, gemevano, piangevano, gridavano, imprecavano,
chiedevano vodka. Alcuni deliravano.

       Camminando fra i feriti non ancora medicati, i militi portarono il principe Andrej,
in quanto comandante di reggimento, vicino a una delle tende, e quindi si fermarono in
attesa di ordini. Il principe Andrej aprì gli occhi e per un pezzo non riuscì a capire che cosa
succedesse intorno a lui. Si ricordò del prato, dell'assenzio, del campo, della nera palla
roteante e del suo appassionato slancio d'amore per la vita. A due passi da lui, parlando
forte e attirando su di sé l'attenzione generale, stava un bel sottufficiale, alto e scuro di
capelli, con la testa fasciata, che si appoggiava a un ramo secco. Era stato ferito alla testa e
a una gamba da pallottola di fucile. Intorno a lui si era raccolta una folla di feriti e di
barellieri che ascoltavano avidamente ciò che egli diceva.

       «Quando li abbiamo cacciati di là, quelli hanno piantato tutto, persino il re gli
abbiamo preso!» gridava il militare, guardandosi attorno con gli occhi neri scintillanti. «Se
                                                                                            974
www.writingshome.com
                                Lev Nicolaevic Tolstoj – Guerra e pace


soltanto le riserve fossero arrivate al momento giusto, fratello mio, non ne restava neanche
il segno, perché te lo dico io...»

       Come tutti gli altri che ascoltavano il racconto, anche il principe Andrej guardava il
sottufficiale con uno sguardo scintillante e provava un senso di consolazione. «Ma non è
forse tutto eguale ormai?» pensava. «E che cosa succederà di là e che cos'è successo qui?
Perché mi dispiaceva tanto separarmi dalla vita? C'era qualcosa in questa vita che io non
ho capito e non capisco.»



XXXVII



       Uno dei medici, con il camice insanguinato, e con le piccole mani insanguinate, in
una delle quali teneva un sigaro fra il mignolo e il pollice (per non insudiciarlo); questo
medico, uscì dalla tenda, sollevò il capo e si mise a guardare intorno, ma al di sopra dei
feriti. Evidentemente aveva voglia di riposarsi un po'. Dopo aver girato lo sguardo per un
certo tempo, a destra e a sinistra, sospirò e abbassò gli occhi.

       «Sì, subito,» rispose alle parole dell'infermiere che gli indicava il principe Andrej, e
diede ordine di portarlo nella tenda.

       Tra la folla dei feriti che aspettavano si levò un mormorio.

       «Si vede che anche nell'altro mondo soltanto i signori hanno diritto di vivere,»
proferì uno di loro.

       Il principe Andrej fu portato dentro e deposto su un tavolo appena ripulito dal
quale un infermiere faceva scolare via qualcosa. Il principe Andrej non poté distinguere in
tutti i particolari ciò che c'era nella tenda. Lo distraevano i gemiti lamentosi che venivano
da varie parti e un lancinante dolore alla coscia, al ventre e alla schiena. Tutto quello che
vedeva intorno a sé si fondeva per lui in un'unica impressione generale di corpi umani
nudi e insanguinati che sembravano riempire tutta la tenda bassa, come alcune settimane
prima, in quella calda giornata d'agosto, gli stessi corpi riempivano lo stagno fangoso
lungo la strada di Smolensk. Sì, erano quegli stessi corpi, quella stessa chair à canon, la cui
vista già allora, come un presagio del presente, gli aveva suscitato orrore.

       Nella tenda c'erano tre tavoli. Due erano occupati, sul terzo fu deposto il principe
Andrej. Per un certo tempo lo lasciarono solo ed egli vedeva involontariamente ciò che si

                                                                                           975
www.writingshome.com
                                Lev Nicolaevic Tolstoj – Guerra e pace


faceva sugli altri tavoli. Sul tavolo più vicino c'era un tartaro, probabilmente un cosacco a
giudicare dalla divisa gettata lì accanto. Lo tenevano quattro soldati. Un medico con gli
occhiali gli tagliava qualcosa nella schiena, bruna e muscolosa.

       «Uh, uh!...» grugniva il tartaro, e a un tratto, sollevando in su la sua nera faccia
camusa dai larghi zigomi, scoprendo i denti bianchi, cominciò a dibattersi, a contorcersi e
a stridere con un urlo prolungato, lacerante e acuto. Su un altro tavolo, vicino al quale si
affollavano molte persone, giaceva supino un uomo grande e robusto con la testa
abbandonata indietro (i suoi capelli ricciuti, il loro colore e la forma stessa della testa
parvero stranamente noti al principe Andrej). Alcuni infermieri facevano forza sul petto di
quell'uomo e lo tenevano fermo. Un grande piede robusto, con movimenti rapidi e
frequenti, si contraeva senza posa con febbrili trasalimenti. Quest'uomo singhiozzava in
modo convulso e quasi soffocava. Due medici, uno dei quali era pallido, e tremava,
facevano in silenzio qualcosa sull'altra gamba, rossa di sangue, di quell'uomo. Finito di
operare il tartaro, sopra il quale fu gettato un cappotto, il dottore con gli occhiali si
avvicinò al principe Andrej, pulendosi intanto le mani.

       Gettò uno sguardo alla faccia del principe Andrej e si voltò in fretta.

       «Svestitelo! Che cosa aspettate?» gridò con ira agli infermieri.

       Quando l'infermiere gli sbottonò i bottoni e gli tolse gli abiti con mani frettolose
dalle maniche rimboccate, il principe Andrej si ricordò della prima e più lontana infanzia.
Il dottore si chinò proprio sopra la ferita, la tastò e sospirò profondamente. Poi fece un
segno a qualcuno. E un dolore lancinante nelle viscere fece perdere i sensi al principe
Andrej. Quando si riebbe, le ossa spezzate del femore erano state estratte, dei lembi di
carne erano stati recisi e la ferita bendata. Gli spruzzarono dell'acqua in viso. Non appena
il principe Andrej aprì gli occhi, il dottore si chinò su di lui, lo baciò senza dire una parola
sulle labbra e si allontanò in fretta.

       Dopo la sofferenza patita, il principe Andrej provava un senso di beatitudine che da
tempo non provava. Alla sua immaginazione si presentavano, non come passato, ma come
realtà presente, tutti i momenti migliori e più felici della sua vita, specialmente la più
remota infanzia, quando lo spogliavano e lo mettevano sul lettino, quando la njanja lo
cullava cantando, quando, coprendosi la testa col cuscino, egli si sentiva felice per il solo
fatto di essere vivo.

       Intorno a quel ferito, la forma della cui testa sembrava nota al principe Andrej, si
davano da fare i dottori: lo sollevavano e lo calmavano.

                                                                                            976
www.writingshome.com
                                Lev Nicolaevic Tolstoj – Guerra e pace


         «Fatemi vedere... Oooooh! Oh! Oooooh!» si sentiva il suo gemito rotto da
singhiozzi, atterrito e rassegnato dalla sofferenza.

         Ascoltando quei gemiti, al principe Andrej veniva voglia di piangere. Forse perché
moriva senza gloria, forse perché gli dispiaceva lasciare la vita, quegli irrevocabili ricordi
d'infanzia, forse perché soffriva, perché gli altri soffrivano e quell'uomo gemeva così
pietosamente davanti a lui, gli veniva voglia di piangere lacrime infantili, buone, quasi
liete.

         Mostrarono al ferito la gamba amputata dentro uno stivale sporco di sangue
raggrumato.

         «Oh! Oooooh!» singhiozzò come una donna.

         Il dottore che stava davanti al ferito, nascondendone la faccia, si allontanò.

         «Dio mio! Che è questo? Perché è qui?» disse il principe Andrej.

         Nell'uomo infelice, che singhiozzava privo di forze, a cui avevano appena amputato
la gamba, egli riconobbe Anatole Kuragin. Sorreggevano a braccia Anatole e gli offrivano
dell'acqua in un bicchiere di cui egli non riusciva ad afferrare l'orlo con le labbra tremanti
e gonfie.

         «Sì, è lui; sì, quell'uomo che è legato a me cosi intimamente da un qualche cosa,»
pensò il principe Andrej senza capire ancora chiaramente chi fosse l'uomo che stava
davanti a lui. «In che cosa consiste il legame di quest'uomo con la mia infanzia, con la mia
vita?» Si domandava senza trovare risposta. E a un tratto al principe Andrej si presentò un
nuovo, inaspettato ricordo che veniva dal mondo dell'infanzia, della purezza, dell'amore.
Ricordò Nataša come l'aveva vista la prima volta a un ballo nel 1810, con l'esile collo e le
braccia sottili, col suo viso pronto all'entusiasmo, spaventato, felice, e l'amore e la
tenerezza per lei si risvegliarono nella sua anima più vivi e forti che mai. Adesso ricordava
quale legame esistesse fra lui e quell'uomo che lo stava guardando attraverso le lacrime
che riempivano i suoi occhi gonfi. Il principe Andrej ricordò tutto, e una compassione
esultante e piena d'amore per tutti gli uomini riempirono il suo cuore felice.

         Egli non seppe più contenersi e pianse lacrime tenere, d'amore per gli uomini, per
se stesso e per i propri e i loro sbagli.

         «La commiserazione, l'amore per i fratelli, per coloro che ci amano; l'amore per
coloro che ci odiano, l'amore per i nemici, sì, quell'amore che Dio ha predicato sulla terra,
che mi ha insegnato la principessina Mar'ja e che io non capivo; ecco perché mi dispiaceva
                                                                                          977
www.writingshome.com
                                Lev Nicolaevic Tolstoj – Guerra e pace


di lasciare la vita, ecco quello che ancora mi restava, se fossi vissuto. Ma adesso è troppo
tardi. Lo so!»



XXXVIII



       L'aspetto terribile del campo di battaglia, coperto di cadaveri e di feriti, insieme con
la pesantezza alla testa e con la notizia che venti generali suoi conoscenti erano stati uccisi
e feriti, e con la consapevolezza dell'impotenza della sua mano prima così forte, avevano
prodotto un'impressione inaspettata su Napoleone, il quale prima amava invece di
contemplare gli uccisi e i feriti per provare (com'egli credeva) la sua forza d'animo. Quel
giorno l'orrendo aspetto del campo di battaglia vinse quella forza d'animo in cui egli
credeva che stessero il suo merito e la sua grandezza. Napoleone si allontanò in fretta dal
campo di battaglia e ritornò al tumulo di Ševardino. Giallo, gonfio, pesante, con gli occhi
torbidi, il naso rosso e la voce rauca, stava seduto sulla sedia pieghevole ascoltando senza
volerlo i rumori del cannoneggiamento, senza alzare gli occhi. Con morbosa angoscia
aspettava la fine di quell'azione di cui si considerava la causa, ma che non poteva più
fermare. Un sentimento umano e personale aveva preso per un breve istante il
sopravvento su quell'artificiale simulacro di vita a cui aveva servito per tanto tempo.
S'immedesimava con le sofferenze e la morte che aveva visto sul campo di battaglia. La
pesantezza alla testa e al petto gli ricordavano la possibilità di sofferenze e di morte anche
per lui. In quel momento non voleva per sé né Mosca, né la vittoria, né la gloria. (Che
bisogno aveva ancora di gloria?) L'unica cosa che adesso desiderava era: riposo,
tranquillità e libertà. Ma, quando era sull'altura di Semenovskoe, il capo dell'artiglieria gli
aveva proposto di piazzare ancora qualche altra batteria su quelle alture per intensificare il
fuoco contro le truppe russe che si raggruppavano davanti a Knjazkovo, Napoleone aveva
acconsentito e aveva ordinato di informarlo sull'effetto che avrebbero prodotto queste
batterie.

       Arrivò un aiutante di campo a dire che, per ordine dell'imperatore, duecento
cannoni erano stati puntati contro i russi, ma che i russi continuavano a resistere.

       «Il nostro fuoco li falcia a file intere, ma loro resistono,» disse l'aiutante.

       «Ils en veulent encore!» disse Napoleone con voce rauca.

       «Sire?» ripeté l'aiutante che non aveva sentito bene.

                                                                                           978
www.writingshome.com
                                  Lev Nicolaevic Tolstoj – Guerra e pace


       «Ils en veulent encore,» disse accigliato Napoleone con voce quasi afona tanto era
rauca, «donnez leur-en.»

       Anche senza suo ordine, si faceva quello che egli più non voleva ed egli diede
quella disposizione solamente perché sapeva che da lui si aspettavano ordini. E di nuovo
si trasferì in quel suo mondo artificiale di prima: dei fantasmi di chissà quale grandezza e
di nuovo (come il cavallo che cammina sulla ruota inclinata del maneggio si immagina di
fare qualcosa per sé), si mise a eseguire docilmente quella crudele, triste e gravosa e
disumana parte che gli era stata assegnata dal destino.

       E non soltanto in quell'ora e in quel momento furono ottenebrate la mente e la
coscienza di quell'uomo, che più gravosamente di tutti gli altri partecipanti a
quell'impresa recava su di sé tutto il peso di quanto avveniva; ma mai, sino alla fine della
vita, mai egli poté capire né il bene, né la bellezza, né la verità, né il significato, delle sue
azioni che erano troppe contrarie al bene e alla verità, che erano troppo lontane da tutto
quanto è umano perché egli ne potesse capire il significato. Egli non poteva rinnegare i
propri atti, esaltati da una metà del mondo, e perciò doveva rinnegare la verità e il bene e
tutto quanto c'è di umano.

       Non soltanto quel giorno, percorrendo il campo di battaglia disseminato di morti e
mutilati (per sua volontà, egli credeva), guardando quegli uomini egli contò quanti fossero
i russi caduti per ogni francese e, ingannando se stesso, trovò motivi per rallegrarsi perché
la proporzione dei morti era d'un francese per ogni cinque russi. Non soltanto in quel
giorno egli scriveva in una lettera a Parigi che le champ de bataille a été superbe, perché vi
giacevano cinquantamila cadaveri, ma anche all'isola di Sant'Elena, nella quiete della
solitudine, dove disse che aveva intenzione di dedicare il suo tempo libero all'esposizione
delle grandi imprese che aveva compiuto, scrisse:

       «La guerre de Russie eût dû être la plus populaire des temps modernes; c'était celle du bons
sens et de vrais intérêts, celle du repos et de la sécurité de tous; elle était purement pacifique et
conservatrice.

       C'était pour la grande cause, la fin des hasards et le commencement de la sécurité. Un
nouvel horizon, de nouveaux allaient se dérouler, tout plein de bien-être et de la prospérité de tous.
Le système européen se trouvait fondé; il n'etait plus question que de l'organiser.

       Satisfait sur ces grands points et tranquille partout, j'aurais eu aussi mon congrès et ma
sainte alliance. Ce sont des idées qu'on m'a volées. Dans cette réunion de grands souverains, nous
eussions traités de nos intérêts en famille et compté de clerc à maître avec les peuples.

                                                                                                  979
www.writingshome.com
                                 Lev Nicolaevic Tolstoj – Guerra e pace


       L'Europe m'eût bientôt fait de la sorte véritablement qu'un même peuple, et chacun, en
voyageant partout, se fût trouvé toujours dans la patrie commune. Il eût demandé toutes les rivières
navigables pour tous, la communauté des mers, et que les grandes armées permanentes fussent
réduites désormais à la seule garde de souverains.

       De retour en France, au sein de la patrie, grande, forte, magnifique, tranquille, glorieuse,
j'eusse proclamé ses limites immuables; toute guerre future, purement défensive; tout
agrandissement nouveau antinational j'eusse associé mon fils à l'Empire; ma dictature eût fini, et
son règne constitutionnel eût commencé...

       Paris eût été la capitale du monde, et les Français l'envie des nations!...

       Mes loisirs ensuite et mes vieux jours eussent été consacrés, en compagnie de l'impératrice
et durant l'apprentissage royal de mon fils, à visiter lentement et en vrai couple campagnard, avec
nos propres chevaux, tous les recoins de l'Empire, recevant les plaintes, redressant les torts, semant
de toutes parts et partout les monuments et les bienfaits.»

       Egli, destinato dalla provvidenza alla triste e obbligata parte del carnefice dei
popoli, voleva persuadere se stesso che il fine delle sue azioni era stato il bene dei popoli e
che lui poteva dirigere i destini di milioni di uomini e fare cose buone per mezzo del
potere!

       «Des 400.000 hommes qui passèrent la Vistule,» scrisse più oltre della guerra di Russia,
«la moitié était Autrichiens, Prussiens, Saxons, Polonais, Bavarois, Wurtembergeois,
Mecklenbourgeois, Espagnols, Italiens, Napolitains. L'armée impériale, proprement dite, était pour
un tiers composée de Hollandais, Belges, habitants de bords du Rhin, Piémontais, Suisses,
Génevois, Toscans, Romains, habitants de la 32 division militaire, Brême, Hambourg, etc.; elle
comptait à peine 140.000 hommes parlant français. L'expédition de Russie coûta moins de 50.000
hommes à la France actuelle; l'armée russe dans la retraite de Wilna à Moscou, dans les différentes
batailles, a perdu quatre fois plus que l'armée française; l'incendie de Moscou a coûté la vie à
100.000 russes, morts de froid et de misère dans les bois; enfin dans sa marche de Moscou à l'Oder,
l'armée russe fût aussi atteinte par l'intempérie de la saison; elle ne comptait à son arrivée à Wilna
que 50.000 hommes, et à Kalisch moins de 18.000.»

       Egli s'immaginava che la guerra con la Russia fosse avvenuta per sua volontà e
l'orrore di quanto era accaduto non sbigottiva la sua anima. Egli si assumeva audacemente
tutta la responsabilità dell'avvenimento, e la sua mente ottenebrata vedeva una
giustificazione nel fatto che su centinaia di migliaia di uomini uccisi i francesi fossero
meno numerosi dei soldati dell'Asha e della Baviera.

                                                                                                  980
www.writingshome.com
                               Lev Nicolaevic Tolstoj – Guerra e pace




XXXIX



       Alcune decine di migliaia di uomini giacevano morti, in varie posizioni e uniformi,
sui campi e sui prati che appartenevano ai signori Davydov e ai contadini del demanio, su
quei campi e quei prati su cui per centinaia di anni avevano raccolto le messi e pascolato il
bestiame in un medesimo tempo i contadini dei villaggi di Borodino, di Gorki, di
Ševardino e Semenovskoe. Ai posti di medicazione l'erba e la terra erano intrise di sangue
per l'estensione di un ettaro. Folle di uomini feriti e non feriti dei vari reparti, con le facce
spaventate, da una parte arrancavano indietro verso Možajsk e dall'altra parte, verso
Valuevo. Altri esausti e affamati, condotti dai loro capi, marciavano avanti. Altri ancora
stavano dov'erano e continuavano a sparare.

       Su tutto il campo, prima così gaio e così bello, con i suoi fulgori delle baionette e con
il fumo dei fuochi nel sole del mattino, adesso incombeva una caligine di umidità e di
fumo, e si librava uno strano odore di salnitro e di sangue. In cielo si erano addensate
piccole nuvole e era cominciato a piovigginare sui morti, sui feriti, sugli uomini
spaventati, esausti e dubbiosi. Come se la pioggia dicesse: «Basta, basta, uomini.
Smettetela... Ritornate in voi. Che cosa fate?»

       Agli uomini dell'una e dell'altra parte, spossati, affamati e senza riposo, cominciava
tuttavia a venire il dubbio se bisognasse ancora annientarsi a vicenda, e su tutte le facce si
vedeva l'esitazione e in ogni anima si sollevava in egual modo l'interrogativo: «Perché, per
chi devo uccidere e essere ucciso? Ammazzate chi volete, fate quello che volete, ma io non
ne voglio più sapere!» Questo pensiero, verso sera, maturò egualmente nella mente di
tutti. Da un momento all'altro quegli uomini potevano inorridire di ciò che avevano fatto,
abbandonare tutto e fuggire dove capitava.

       Ma, sebbene già verso la fine della battaglia gli uomini sentissero tutto l'orrore della
loro azione, sebbene con gioia avrebbero voluto smettere, una forza incomprensibile e
misteriosa continuava a dirigerli, e, sudati, sporchi di polvere e di sangue, rimasti uno su
tre, gli artiglieri, anche se barcollanti e ansimanti per la stanchezza, portavano le
munizioni, caricavano, puntavano, accendevano le micce; e le palle dei cannoni volavano
da tutt'e due le parti in modo altrettanto fulmineo e atroce e spiaccicavano i corpi umani, e
continuava a compiersi quella terribile cosa che non si compie per volontà degli uomini,
ma per volontà di chi regge le sorti degli uomini e dei mondi.

                                                                                             981
www.writingshome.com
                               Lev Nicolaevic Tolstoj – Guerra e pace


       Chi avesse guardato le retrovie scompigliate dell'esercito russo, avrebbe detto che ai
francesi bastava fare ancora un piccolo sforzo e l'esercito russo sarebbe scomparso; e chi
avesse guardato le retrovie dei francesi, avrebbe detto che ai russi bastava fare ancora un
piccolo sforzo e i francesi sarebbero periti. Ma né i francesi, né i russi facevano questo
sforzo e la fiamma della battaglia finiva lentamente di ardere.

       I russi non facevano questo sforzo, perché non erano stati loro ad attaccare i
francesi. Al principio della battaglia si erano semplicemente disposti sulla strada per
Mosca, sbarrandola, e poi avevano continuato a stare sempre lì, così, anche alla fine della
battaglia, come al principio. Ma se anche lo scopo dei russi fosse consistito nello
sbaragliare i francesi, essi non avrebbero potuto fare quest'ultimo sforzo, perché tutte le
loro truppe erano state sconfitte, non c'era una sola unità dei russi che non avesse subito
perdite nella battaglia, e pur restando ai loro posti, i russi avevano perduto metà del loro
esercito.

       Era facile per i francesi fare questo sforzo con il ricordo di tutte le passate vittorie
nel corso di quindici anni, con la convinzione dell'invincibilità di Napoleone, con la
consapevolezza di essersi impossessati di una parte del campo di battaglia, di aver
perduto solamente un quarto degli uomini e di avere la Guardia imperiale intatta di
ventimila uomini. I francesi, che avevano attaccato l'esercito russo con lo scopo di
scacciarlo dalle sue posizioni, avrebbero dovuto fare questo sforzo, perché, finché i russi
sbarravano la strada di Mosca come al principio della battaglia, lo scopo dei francesi non
era raggiunto, e tutti i loro sforzi e le loro perdite erano stati inutili. Ma i francesi non
fecero questo sforzo. Alcuni storici dicono che a Napoleone sarebbe bastato muovere la
sua vecchia Guardia, ancora intatta, perché la battaglia fosse vinta. Parlare di ciò che
sarebbe stato se Napoleone avesse mosso la sua Guardia, equivale a parlare di ciò che
sarebbe stato se l'autunno si fosse trasformato in primavera. Ciò non poteva essere.
Napoleone non fece muovere la sua Guardia non perché non lo volesse; il fatto è che
questa era una cosa impossibile. Tutti i generali, gli ufficiali, i soldati dell'esercito francese
sapevano che questo non si poteva fare, perché il morale basso delle truppe non lo
consentiva.

       Non il solo Napoleone aveva provato quella sensazione simile a un incubo, quando
il terribile impeto del braccio pare che ricada impotente; ma anche tutti i generali, tutti i
soldati, che avevano o no preso parte alla battaglia, dopo tutte le esperienze delle battaglie
precedenti (dove, dopo sforzi dieci volte minori, il nemico fuggiva), provavano una eguale
sensazione di spavento di fronte a quel nemico che, dopo aver perduto metà delle truppe,
resisteva in modo egualmente minaccioso alla fine della battaglia come al suo inizio. La

                                                                                              982
www.writingshome.com
                              Lev Nicolaevic Tolstoj – Guerra e pace


forza morale dell'esercito francese, che era l'attaccante, appariva esaurita. Sotto Borodino i
russi non avevano riportato quella vittoria che si misura da pezzi di stoffa catturati,
pendenti da aste, che si chiamano bandiere, e dallo spazio su cui prima stavano e dopo
stanno le truppe, ma una vittoria morale, quella che convince il nemico della superiorità
morale del suo avversario e della propria impotenza; questa fu la vittoria riportata dai
russi a Borodino. L'invasione francese, come una belva infuriata che nella sua corsa ha
ricevuto una ferita mortale, sentiva d'essere perduta, ma non poteva fermarsi, così come
non poteva non ritirarsi l'esercito russo fattosi due volte più debole. Dopo l'urto dato,
l'esercito francese poté ancora arrivare fino a Mosca, ma qui doveva perire senza bisogno
di nuovi sforzi da parte delle truppe russe, versando il sangue in seguito alla ferita mortale
infertagli a Borodino. Diretta conseguenza della battaglia di Borodino fu la fuga senza
motivo di Napoleone da Mosca, il ritorno lungo la vecchia strada di Smolensk, lo sfacelo
di un esercito invasore di cinquecentomila uomini e lo sfacelo della Francia napoleonica,
sulla quale per la prima volta, a Borodino era piombata la mano di un nemico moralmente
più forte.



PARTE TERZA




I



       La mente umana non riesce a concepire l'assoluta continuità del moto. Le leggi di
qualsiasi movimento si rendono comprensibili all'uomo solo quando egli osserva come a
sé stanti alcune unità di questo movimento. Ma è proprio da questa arbitraria divisione
della continuità del moto in unità discontinue che deriva gran parte degli errori umani.

       È noto l'antico sofisma secondo cui Achille non raggiungerà mai la tartaruga che gli
cammina davanti, sebbene Achille proceda dieci volte più veloce della tartaruga; quando
Achille avrà percorso lo spazio che lo divide dalla tartaruga, la tartaruga avrà percorso
un'altra decima parte dello stesso spazio; Achille percorrerà questa decima parte e nel
frattempo la tartaruga ne percorrerà una centesima parte, e così via all'infinito. Questo
problema appariva insolubile agli antichi. L'assurdità della conclusione (Achille non
raggiungerà mai la tartaruga) derivava unicamente dal fatto che si consideravano, in

                                                                                           983
www.writingshome.com
                              Lev Nicolaevic Tolstoj – Guerra e pace


modo arbitrario, unità discontinue di moto, mentre il moto di Achille e della tartaruga
avveniva in modo continuo.

      Prendendo unità di moto sempre più piccole, noi non facciamo che avvicinarci alla
soluzione del problema, ma non la raggiungeremo mai. Solo ammettendo una grandezza
infinitamente piccola, e una progressione ascendente da essa fino al decimo grado, e
riferendoci alla somma dei termini di questa progressione geometrica, possiamo
raggiungere la soluzione del problema. La nuova branca della matematica che ha trovato il
modo di trattare le grandezze infinitamente piccole, suggerisce oggi risposte che prima
sembravano impossibili, anche per problemi più complessi.

      Questa nuova branca della matematica, sconosciuta agli antichi, nel momento in cui
ammette, a proposito dei problemi del moto, grandezze infinitamente piccole come quelle
in cui si ripristina la condizione principale del moto (cioè l'assoluta continuità), corregge
l'errore che la mente umana commette inevitabilmente quando esamina singole unità del
moto invece del moto continuo.

      Nella ricerca delle leggi degli avvenimenti storici accade esattamente la stessa cosa.

      Il movimento dell'umanità, essendo l'espressione di un numero infinito di volontà
umane, si compie in modo continuo.

      Impadronirsi delle leggi di questo movimento è lo scopo degli storici. Ma per
afferrare le leggi del movimento continuo costituito dalla somma di tutte le volontà
umane, la mente dell'uomo utilizza unità arbitrarie e discontinue. Il primo passo di ogni
ricerca storica consiste nel prendere una serie arbitraria di avvenimenti continui e
nell'esaminarli separatamente dagli altri; mentre nessun avvenimento ha, né può avere, un
principio a sé, giacché ogni avvenimento scaturisce, senza soluzione di continuità,
dall'altro. Il secondo passo consiste nell'esaminare l'azione di un uomo, re o condottiero,
come una somma di volontà umane, mentre la somma delle volontà umane non si esprime
mai nell'attività di un solo personaggio storico.

      La scienza storica, nel suo evolversi costante, esamina unità sempre più piccole, e
per questa via tende ad avvicinarsi alla verità. Ma, per quanto piccole siano le unità che
essa prende in considerazione, noi sentiamo che valutare un'unità separatamente
dall'altra, o ammettere che sia possibile il principio di un qualsiasi fenomeno, è falso così
come è falso ammettere che la volontà di tutti gli uomini si esprima nelle azioni di un solo
personaggio storico.



                                                                                         984
www.writingshome.com
                               Lev Nicolaevic Tolstoj – Guerra e pace


       Ogni deduzione della storia si sfalda come polvere al minimo sforzo critico, senza
lasciare nulla dietro di sé, per il solo fatto che la critica scelga come oggetto d'osservazione
un'unità discontinua maggiore o minore: cosa che può sempre fare, dal momento che
l'unità assunta dalla storia è comunque arbitraria.

       Solo sottoponendo all'osservazione un'unità infinitamente piccola, un differenziale
della storia, vale a dire le tendenze omogenee degli uomini, e riuscendo ad integrare, cioè
ad esprimere la somma di questi valori infinitamente piccoli, noi possiamo sperare di
comprendere le leggi della storia.



       Nei primi quindici anni del XIX secolo l'Europa conosce un inconsueto movimento
di milioni di uomini. Gli uomini lasciano le loro abituali occupazioni, corrono da un
angolo all'altro dell'Europa, rapinano, assassinano, trionfano e si disperano, per molti anni
l'intero corso della vita cambia rivelando un intenso movimento che inizialmente va
crescendo e poi diminuisce. Perché e in base a quali leggi avveniva tutto questo? si chiede
la mente umana.

       Gli storici, tentando di rispondere, raccontano le imprese, citano i discorsi di alcune
decine di persone riunite in un edificio di Parigi, e per definire queste imprese e questi
discorsi usano il termine «rivoluzione»; poi ci danno dettagliate biografie di Napoleone e
di altri personaggi, alcuni a lui favorevoli, alcuni ostili, spiegano come e quanto queste
persone si influenzassero a vicenda, e affermano: ecco come è nato questo movimento ed
ecco le sue leggi.

       La mente umana, però, non solo si rifiuta di prestar fede a questa spiegazione, ma
denuncia apertamente la fallacità del suo metodo che considera le cause più marginali
come determinanti e decisive. È stata la somma delle volontà umane a creare la
rivoluzione e Napoleone, e soltanto questa somma di volontà li ha prima tollerati e poi
distrutti.

       «Ma ogni volta che ci sono state conquiste, ci sono stati anche conquistatori; ogni
volta che si sono fatti dei grandi mutamenti in uno stato, ci sono stati anche grandi
uomini,» dicono gli storici. Effettivamente, ogni volta che sono apparsi dei conquistatori, ci
sono state anche delle guerre, risponde l'intelligenza umana, ma questo non dimostra che i
conquistatori fossero la causa delle guerre e che si possono trovare le cause della guerra
nell'attività di un solo uomo. Se io, ogni volta che guardo l'orologio, vedo che le lancette
indicano le dieci e sento che dalla chiesa vicina le campane invitano alla messa, non ho per

                                                                                            985
www.writingshome.com
                                Lev Nicolaevic Tolstoj – Guerra e pace


questo il diritto di concludere che la posizione delle lancette sia la causa del movimento
delle campane.

       Ogni volta che vedo una locomotiva in movimento, sento un fischio, vedo che si
apre una valvola e vedo che si muovono le ruote, ma questo non mi dà il diritto di
concludere che il fischio e il movimento delle ruote siano le cause del movimento della
locomotiva.

       I contadini dicono che in primavera talvolta soffia un vento freddo perché le
gemme della quercia cominciano a schiudersi, e in effetti ogni primavera soffia un vento
freddo quando la quercia fiorisce. Ma, sebbene io ignori la causa del vento freddo che
soffia quando la quercia fiorisce, io non posso credere, come i contadini, che la causa del
vento sia il fiorire della quercia, per il semplice fatto che l'intensità del vento è un effetto
che sta al di fuori delle influenze della gemma. Io ci vedo soltanto una coincidenza di
circostanze, circostanze che si possono riscontrare in ogni fenomeno della vita, e so che,
per quanto scrupolosamente abbia osservato le lancette dell'orologio, la valvola e le ruote
della locomotiva, o le gemme della quercia, non conoscerò la causa dello scampanio, del
movimento della locomotiva e del vento primaverile. Così dovrebbero fare gli storici. E dei
tentativi in questo senso sono già stati fatti.

       Per studiare le leggi della storia dobbiamo sostituire completamente l'oggetto della
nostra indagine, lasciare in pace i re, i ministri e i generali, e studiare quegli elementi
omogenei e infinitesimali che condizionano il comportamento delle masse. È impossibile
prevedere quanto lontano si possa andare su questa strada di comprensione delle leggi
della storia; ma è evidente che solo su di essa si trova la possibilità di cogliere tali leggi, e
la mente umana non ha ancora impiegato in questa direzione una milionesima parte degli
sforzi che gli storici hanno impiegato per descrivere le imprese dei vari re, condottieri e
ministri e per esporre le loro considerazioni in merito alle imprese stesse.



II



       Gli eserciti di dodici nazioni europee dilagarono in Russia. I russi, esercito e
popolazione civile, si ritirarono, evitando lo scontro, fino a Smolensk, e poi da Smolensk
fino a Borodino. Le truppe francesi con impeto sempre crescente si avvicinano a Mosca,
meta del loro attacco. L'impeto dei francesi nell'avvicinarsi alla meta aumenta come
aumenta la velocità di un grave a misura che cadendo si avvicina alla terra. Alle spalle

                                                                                             986
www.writingshome.com
                               Lev Nicolaevic Tolstoj – Guerra e pace


migliaia di verste di un paese affamato, ostile; davanti, poche decine di verste che lo
separano dalla meta. Questo sente ogni soldato dell'esercito napoleonico e l'avanzata
procede da sé, per la pura forza del suo impeto iniziale.

       Nell'esercito russo, man mano che indietreggia, cresce l'odio contro il nemico; con la
ritirata, esso si concentra e aumenta. A Borodino si svolge la battaglia. Né l'uno né l'altro
dei due eserciti si disgrega: immediatamente dopo lo scontro l'esercito russo si ritira con la
stessa necessarietà con cui rimbalza una biglia urtandone un'altra che la investa con
maggiore forza d'impulso: e altrettanto necessariamente (sebbene abbia perduto tutta la
sua energia nello scontro) la biglia dell'invasione, dotata di quella maggiore forza
d'impulso, continua a rotolare per un certo tratto.

       I russi si ritirano di centoventi verste oltre Mosca; i francesi arrivano a Mosca e qui
si fermano. Per la durata di cinque settimane non si verifica più nessuno scontro. I francesi
non si muovono. Come una belva mortalmente ferita che, perdendo sangue, si lecca le
ferite, restano per cinque settimane a Mosca senza fare una mossa e d'un tratto, benché
non sia successo niente di nuovo, fuggono indietro: si buttano sulla strada di Kaluga (e ciò
nonostante una vittoria, perché anche a Malojaroslavec il campo di battaglia è rimasto
nelle loro mani), senza ingaggiare nessun altro serio combattimento, fuggono indietro
ancora più velocemente fino a Smolensk, oltre Smolensk, oltre Vilno, oltre la Berezina e
più avanti ancora.

       La sera del 26 agosto, sia Kutuzov che tutto l'esercito russo erano convinti che la
battaglia di Borodino fosse stata per loro una vittoria. Così Kutuzov aveva scritto
all'imperatore. Kutuzov aveva anche ordinato di prepararsi a una nuova battaglia per
sbaragliare definitivamente il nemico, non già perché volesse ingannare qualcuno, ma
perché era convinto che il nemico era stato sconfitto, così come ne era convinto chiunque
avesse partecipato alla battaglia.

       Ma quella stessa sera e il giorno seguente cominciarono a giungere, una dopo l'altra,
notizie di perdite inaudite, della perdita di un'intera metà dell'esercito, e una nuova
battaglia si dimostrò fisicamente impossibile.

       Non si poteva dare battaglia finché non si erano ancora raccolte tutte le informazioni,
non erano stati portati via i feriti, rifornite le munizioni, contati i morti, nominati nuovi
comandanti al posto di quelli uccisi; né gli uomini avevano ancora mangiato e dormito.

       Eppure, subito dopo la battaglia, il mattino seguente, l'esercito francese (grazie a
quella forza d'impulso che cresceva, si sarebbe detto, in rapporto inverso al quadrato delle
distanze) già si muoveva, come automaticamente, contro l'esercito russo. Kutuzov avrebbe
                                                                                          987
www.writingshome.com
                               Lev Nicolaevic Tolstoj – Guerra e pace


voluto attaccare il giorno dopo, e tutto l'esercito lo voleva. Ma per attaccare non bastava il
desiderio di farlo; era necessario che ci fosse la possibilità di farlo, e questa possibilità non
c'era. Era impossibile non indietreggiare di una tappa di marcia; poi, allo stesso modo, fu
impossibile non ritirarsi di una seconda e di una terza tappa, e, infine, il I° settembre,
quando l'esercito si trovò nei pressi di Mosca, per quanto grande fosse la forza dei
sentimenti maturati nelle file dell'esercito, la forza delle cose impose che quelle truppe
indietreggiassero oltre Mosca. E le truppe si ritirarono ancora di un'ultima tappa e
cedettero Mosca al nemico.

       A chi è abituato a pensare che i piani delle guerre e delle battaglie vengono
compilati dai comandanti nello stesso modo in cui ciascuno di noi, standosene nel suo
studio dinanzi a una carta geografica, immagina e riflette come si regolerebbe in un
determinato combattimento, si presentano vari interrogativi: perché Kutuzov nella ritirata
non abbia agito in questo e in quest'altro modo, perché non abbia assunto una posizione
prima di Fili, perché non si sia ritirato subito sulla strada di Kaluga, perché abbia
abbandonato Mosca e via di seguito. Chi è abituato a pensare in questo modo dimentica e
non conosce la serie di circostanze inevitabili in cui sempre si svolge l'azione di ogni
comandante supremo. L'azione di un comandante supremo non somiglia minimamente a
ciò che noi possiamo immaginarci standocene comodamente seduti nel nostro studio ad
analizzare sulla carta geografica una data campagna di guerra con un dato numero di
truppe da una parte e dall'altra, in una data località, e cominciando le nostre riflessioni da
un dato momento. Un comandante supremo non si trova mai in quelle condizioni di inizio
di un certo avvenimento da cui noi invece partiamo sempre per esaminare l'avvenimento
stesso. Un comandante supremo si trova sempre nel mezzo di una serie mobile di eventi,
in modo tale che mai, in nessun momento, è in grado di valutare a fondo il significato di
ciò che sta avvenendo. Il significato più profondo di un avvenimento in corso si va
delineando impercettibilmente, istante dopo istante, e in ogni momento di questo continuo
e concatenato delinearsi di avvenimenti, il comandante supremo si trova al centro di un
assai complesso gioco di intrighi, di preoccupazioni, di relazioni di dipendenza e
d'autorità, di progetti, di consigli, di minacce, di inganni; si trova costantemente nella
necessità di rispondere a un'infinita quantità di questioni che gli vengono poste, tutte in
contraddizione fra loro.

       Gli esperti militari argomentano con la massima serietà che Kutuzov avrebbe
dovuto spostare le truppe assai prima di Fili sulla strada di Kaluga, e che qualcuno aveva
persino proposto questo piano. Ma di fronte a un comandante supremo, specie in un
momento grave, ci sono sempre, non uno solo, ma decine di piani. E ciascuno di questi
piani, basati sulla strategia e sulla tattica, è in contrasto con l'altro. Sembrerebbe che il
                                                                                             988
www.writingshome.com
                              Lev Nicolaevic Tolstoj – Guerra e pace


compito di un comandante supremo consista soltanto nello scegliere uno dei tanti piani
proposti. E invece non può fare nemmeno questo. Gli avvenimenti e il tempo non
aspettano. Supponiamo che gli propongano di portarsi il 28 sulla strada di Kaluga, ma
ecco che arriva un aiutante di campo da parte di Miloradoviè e gli domanda se si debba
ingaggiare subito battaglia con i francesi o ritirarsi. Deve dare l'ordine subito, in quello
stesso momento. Ma l'ordine di ritirarsi lo distoglie dal progetto di conversione sulla
strada di Kaluga. E, subito dopo l'aiutante, c'è un intendente che chiede dove dirigere le
salmerie e il comandante degli ospedali che domanda dove trasportare i feriti, e poi un
corriere, da Pietroburgo, recapita una lettera del sovrano in cui non è ammessa
l'eventualità di abbandonare Mosca, intanto il rivale del comandante supremo, quello che
gli sta scavando il terreno sotto i piedi (simili personaggi ci sono sempre, e non uno, ma
parecchi), propone un nuovo progetto, diametralmente opposto a quello di trovare uno
sfogo sulla strada di Kaluga; le energie del comandante supremo richiedono sonno e
ristoro, uno stimatissimo generale a cui ci si è dimenticati di conferire una decorazione,
viene a protestare, gli abitanti invocano protezione; l'ufficiale mandato a ispezionare la
località fa ritorno e riferisce completamente il contrario di ciò che aveva detto l'ufficiale
mandato prima di lui, mentre un informatore, un prigioniero e un generale che è stato in
ricognizione descrivono tutti in modo diverso la posizione dell'esercito nemico. Le
persone abituate a non capire o a dimenticare queste circostanze, che inevitabilmente
condizionano le decisioni di ogni comandante supremo, vengono a illustrarci, per
esempio, la posizione delle truppe a Fili e, così facendo, suppongono che il I° settembre il
comandante supremo fosse completamente libero di decidere se abbandonare o difendere
Mosca, quando invece, visto che l'esercito russo era a cinque verste da Mosca, la questione
non poteva nemmeno essere posta. In che momento, in realtà, si decise tale questione? Già
a Drissa, a Smolensk, e già, soprattutto, il 24 agosto a Ševardino, e il 26 a Borodino, e poi
ogni giorno, ogni ora, ogni minuto della ritirata da Borodino a Fili.



III



      Le armate russe che si erano ritirate da Borodino si trovavano a Fili. Ermolov, dopo
essersi recato a esaminare la posizione, andò dal feldmaresciallo.

      «Su queste posizioni è impossibile battersi,» disse.

      Kutuzov lo guardò con stupore e gli fece ripetere quelle parole. Quando le ebbe
pronunciate, Kutuzov gli tese la mano.
                                                                                         989
www.writingshome.com
                               Lev Nicolaevic Tolstoj – Guerra e pace


       «Dammi qua la mano,» disse, e, voltandogliela come per tastare il polso, disse: «Tu
non stai bene, caro mio. Pensa a quello che dici.»

       Sul Monte Poklonnaja, a sei verste dalla Barriera Dorogomilovo, Kutuzov scese
dalla carrozza e si sedette al margine della strada su una panca. Intorno a lui si radunò
un'enorme folla di generali. A loro si unì anche il conte Rastopèin, arrivato da Mosca. La
brillante compagnia, divisa in vari gruppi, discuteva dei vantaggi e degli svantaggi della
posizione, della condizione delle truppe, dei piani che erano stati proposti, della
situazione di Mosca e, in genere, di questioni di guerra. Tutti avevano la sensazione che,
sebbene non fossero stati convocati a quello scopo, sebbene non fosse stato definito così,
quello era in realtà un consiglio di guerra. Tutti i discorsi si mantenevano nella sfera delle
questioni generali. Se qualcuno comunicava, o cercava di sapere, notizie personali, lo
faceva sottovoce, sussurrando; e subito si passava di nuovo alle questioni generali: fra
tutte quelle persone non si notavano né sorrisi, né scherzi, né risa. Tutti, evidentemente,
cercavano con la medesima cura di tenersi all'altezza della situazione. E tutti i gruppi,
conversando fra loro, si sforzavano di restare vicini al comandante supremo (la cui panca
costituiva il centro dei gruppi) e parlavano in modo che egli potesse sentirli. Il
comandante supremo ascoltava, a tratti si faceva ripetere ciò che dicevano intorno a lui,
ma personalmente non entrava nel discorso e non esprimeva alcuna opinione. Per lo più,
dopo aver ascoltato i discorsi dell'uno o dell'altro gruppo, con aria delusa - come se
parlassero di tutt'altro da ciò che lui desiderava sapere, - si voltava dall'altra parte. Alcuni
parlavano della posizione che era stata scelta, criticando non tanto la posizione in sé
quanto le capacità intellettuali di quelli che l'avevano scelta; altri insistevano nel
dimostrare che lo sbaglio era stato fatto prima, che bisognava accettare battaglia già due
giorni prima; altri ancora parlavano della battaglia di Salamanca, di cui andava
raccontando il francese Crossart, arrivato allora allora in uniforme spagnola. (Questo
francese discuteva dell'assedio di Saragozza con uno dei principi tedeschi che prestavano
servizio nell'esercito russo, e considerava la possibilità di difendere Mosca nello stesso
modo). In un quarto gruppo il conte Rastopèin diceva di essere pronto a morire sotto le
mura della capitale assieme alla milizia di Mosca, ma che comunque non poteva non
rammaricarsi di essere stato lasciato completamente all'oscuro della situazione, e che, se
l'avesse saputo prima, tutto sarebbe andato diversamente... Un quinto gruppo di persone,
esibendo tutta la profondità delle loro considerazioni strategiche, parlava della direzione
che le truppe avrebbero dovuto prendere. Un sesto gruppo diceva vere e proprie
assurdità. La faccia di Kutuzov si faceva sempre più preoccupata e mesta. Da tutti quei
discorsi Kutuzov vedeva chiara una cosa sola: non c'era nessuna possibilità materiale, nel
vero senso di questa parola, di difendere Mosca; vale a dire che la cosa era impossibile a

                                                                                            990
www.writingshome.com
                                Lev Nicolaevic Tolstoj – Guerra e pace


tal punto che, se un qualsiasi comandante in capo impazzito avesse dato l'ordine di
ingaggiare battaglia, si sarebbe prodotta un'enorme confusione, ma la battaglia non ci
sarebbe stata; e non ci sarebbe stata perché tutti i comandanti non solo la consideravano
impossibile dalla posizione attuale, ma nei loro discorsi discutevano soltanto di ciò che
sarebbe successo dopo l'indubbio abbandono di tale posizione. Come potevano dunque
dei comandanti condurre le loro truppe su un campo di battaglia che ritenevano
impossibile? I comandanti inferiori, persino i soldati (anch'essi infatti ragionano)
consideravano ugualmente impossibile la posizione e dunque non potevano andare a
battersi con la certezza di essere sconfitti. Se Bennigsen insisteva sulla difesa di quella
posizione e anche altri ne discutevano, la questione in sé non aveva alcun senso, oppure
l'aveva solamente come pretesto di discussioni e intrighi. Questo capiva Kutuzov.

       Bennigsen, che aveva scelto la posizione, faceva grande sfoggio del suo patriottismo
russo (cosa che Kutuzov non poteva sopportare) e insisteva sulla difesa di Mosca. Kutuzov
vedeva chiaro come il giorno lo scopo di Bennigsen: nel caso fosse fallita la difesa avrebbe
scaricato tutta la colpa su Kutuzov che aveva portato le truppe fino alle Vorob'ëvye Gory
senza combattere; in caso di successo, se ne sarebbe attribuito il merito; e, in caso di rifiuto,
si sarebbe lavato dall'onta d'aver abbandonato Mosca. Ma questo intrigo, adesso, non
interessava al vecchio. Un solo terribile problema lo interessava. E da nessuno sentiva una
risposta adeguata. La questione, per lui, adesso consisteva solamente in questo: «Possibile
che sia stato io a lasciar arrivare Napoleone fino a Mosca? E quando l'avrei fatto? Quando
si sarebbe decisa la cosa? Forse ieri, quando ho mandato a Platov l'ordine di ritirarsi,
oppure due giorni fa, quando mi sono assopito e ho ordinato a Bennigsen di dare lui
disposizioni? O ancora prima?... Ma quando, quando s'è decisa questa terribile cosa?
Mosca deve essere abbandonata. Le truppe devono ritirarsi e devo essere io a dare
quest'ordine.» Dare quest'ordine terribile gli sembrava come rinunciare al comando
dell'esercito. E non solo il potere gli piaceva, ci era abituato (gli onori resi al principe
Prozorovskij, con cui si era trovato in Turchia, lo esasperavano), ma era convinto di essere
predestinato a salvare la Russia e che proprio per questo, contro la volontà dell'imperatore
e per volontà del popolo, fosse stato eletto comandante supremo. Era convinto che lui solo,
in quelle difficili condizioni, fosse in grado di restare alla testa dell'esercito, che lui solo, in
tutto il mondo, fosse in grado di sapere, senza per questo sgomentarsi, che il suo
avversario era l'invincibile Napoleone; e perciò inorridiva al pensiero dell'ordine che
doveva dare. Ma bisognava decidere qualcosa, bisognava far cessare i discorsi che si
andavano facendo intorno a lui, e che cominciavano ad assumere un carattere di eccessiva
spregiudicatezza.

       Chiamò a sé i generali più anziani.
                                                                                                991
www.writingshome.com
                               Lev Nicolaevic Tolstoj – Guerra e pace


       «Ma téte, fut-elle bonne ou mauvaise, n'a qu'à s'aider d'elle même,» disse alzandosi dalla
panca, e ripartì alla volta di Fili, dove sostavano le sue carrozze.



IV



       Il consiglio si riunì alle due nell'ampia stanza principale dell'izba del contadino
Andrej Savostjanov. Uomini, donne e bambini della grande famiglia contadina si
riunirono nella stanza più piccola al di là dell'andito. Soltanto la nipotina di Andrej,
Malaša, una bambina di sei anni, alla quale Sua Eccellenza Serenissima, dopo averla
carezzata, aveva dato una zolletta di zucchero durante il tè, era rimasta sopra la stufa della
stanza grande. Dalla stufa Malaša guardava con timidezza e con gioia le facce, le divise e
le croci dei generali, che entravano uno dopo l'altro nell'izba e si sedevano nell'angolo
delle icone, sulle larghe panche sotto le immagini sacre. Il nonno, come Malaša chiamava
dentro di sé Kutuzov, stava seduto in disparte dagli altri, al buio, dietro la stufa. Se ne
stava completamente abbandonato nella poltrona pieghevole e continuamente scatarrava e
si metteva a posto il colletto della giacca che, anche sbottonato, pareva soffocarlo. Quelli
che entravano, uno dopo l'altro, si avvicinavano al feldmaresciallo; ad alcuni egli stringeva
la mano, ad altri faceva un cenno con la testa. L'aiutante Kajsarov avrebbe voluto sollevare
la tenda della finestra di fronte a Kutuzov, ma Kutuzov gli fece un gesto di stizza e
Kajsarov capì che Sua Eccellenza non voleva essere visto in faccia.

       Intorno al rustico tavolo di legno, sul quale stavano carte geografiche, piani, matite,
fogli di carta, si riunì tanta gente che gli attendenti portarono un'altra panca e la misero
vicino al tavolo. Su questa panca si sedettero i nuovi venuti: Ermolov, Kajsarov e Toll.
Proprio sotto le icone, al primo posto, sedeva Barclay de Tolly: portava l'ordine di san
Giorgio al collo, aveva la faccia pallida e malaticcia, l'alta fronte che si confondeva con la
testa calva. Già da due giorni soffriva di febbre e anche adesso aveva i brividi e si sentiva
tutto indolenzito. Al suo fianco era seduto Uvarov e con voce sommessa (così come, del
resto, parlavano tutti), con rapidi gesti delle mani, stava dicendo qualcosa a Barclay. Il
piccolo tondo Dochturov ascoltava attentamente con le sopracciglia inarcate e con le mani
incrociate sul ventre. Dall'altra parte sedeva il conte Esterman-Tolstoj, appoggiando su
una mano la larga testa dai tratti marcati e dagli occhi splendenti, e sembrava
profondamente immerso nelle sue riflessioni. Raevskij sbirciava ora Kutuzov, ora la porta
d'entrata, con un'espressione d'impazienza, mentre con gesto abituale andava arricciando i
neri capelli sulle tempie. La faccia di Konovnitsyn, buona, salda, piacevole, era illuminata

                                                                                             992
www.writingshome.com
                               Lev Nicolaevic Tolstoj – Guerra e pace


da un affabile e furbo sorriso. Aveva incontrato lo sguardo di Malaša e le faceva con gli
occhi dei segni che costringevano la bambina a sorridere.

       Tutti aspettavano Bennigsen, che stava terminando il suo gustoso pranzo con il
pretesto di una nuova ricognizione delle posizioni. Lo aspettarono dalle quattro alle sei e
fino ad allora dovettero rinunciare a dare inizio al consiglio, e continuare a discutere con
voce sommessa, di argomenti marginali.

       Solamente quando nell'izba entrò Bennigsen, Kutuzov si spostò dal suo angolo e si
avvicinò al tavolo; ma non tanto perché la sua faccia venisse illuminata dalle candele che
erano state collocate sul tavolo.

       Bennigsen aprì il consiglio con la domanda: «Abbandonare senza combattere
l'antica e sacra capitale della Russia, oppure difenderla?» Seguì un lungo silenzio generale.
Tutte le facce si accigliarono e nel silenzio si udivano lo scatarrare iroso e il tossire di
Kutuzov. Tutti gli sguardi erano puntati su di lui. Anche Malaša guardava il nonno. Lei gli
stava più vicina di tutti e vedeva la sua faccia raggrinzirsi in una smorfia: sembrava che il
nonno stesse per piangere. Ma durò poco.

       «L'antica e sacra capitale della Russia!» disse d'un tratto, ripetendo irosamente le
parole di Bennigsen e mettendone in rilievo il tono falso. «Permettetemi di dirvi,
eccellenza, che questa questione non ha senso per i russi (si lasciò cadere avanti con il suo
corpo pesante). Una simile questione non si può porre e non ha senso. Il motivo per cui ho
pregato questi signori di radunarsi è di natura militare. Il quesito è questo: "La salvezza
della Russia sta nell'esercito. Conviene più rischiare la perdita dell'esercito e di Mosca,
accettando battaglia, o cedere Mosca senza combattere?" Ecco la questione sulla quale
desidero conoscere i vostri pareri.» (E si lasciò cadere indietro sullo schienale della
poltrona).

       Cominciò la discussione. Bennigsen non considerava ancora perduta la partita.
Ammettendo l'opinione di Barclay e degli altri circa l'impossibilità di accettare una
battaglia difensiva sotto Fili, e intanto fremendo tutto di patriottismo russo e di amore per
Mosca, proponeva di spostare nella notte le truppe sul fianco sinistro e di piombare, il
giorno dopo, sull'ala destra dei francesi. Le opinioni si fecero discordi, nacquero dispute a
favore e contro tale proposta. Ermolov, Dochturov e Raevskij erano d'accordo con
Bennigsen. Sia che fossero guidati dal sentimento della necessità di un sacrificio prima di
abbandonare Mosca, sia che lo fossero da altre considerazioni personali, fatto sta che quei
generali sembravano non capire che il consiglio di guerra non poteva cambiare
l'inevitabile corso degli eventi, e che Mosca era stata ormai abbandonata. Gli altri generali

                                                                                         993
www.writingshome.com
                                Lev Nicolaevic Tolstoj – Guerra e pace


lo capivano e, lasciando da parte la questione di Mosca, parlavano della direzione che
l'esercito avrebbe dovuto prendere nella ritirata. Malaša, che non staccava un attimo lo
sguardo da ciò che s'andava svolgendo davanti a lei, interpretava in modo ben diverso il
significato di quel consiglio di guerra. A lei sembrava che tutto si riducesse a una lotta
personale fra il «nonno» e «l'uomo con la giubba lunga», come lei chiamava Bennigsen.
Vedeva che si arrabbiavano quando parlavano fra di loro e in cuor suo teneva dalla parte
del «nonno». Nel bel mezzo della conversazione, notò uno sguardo rapido, malizioso,
lanciato dal nonno a Bennigsen e, subito dopo, con grande gioia, che il nonno, dicendo
qualcosa all'uomo dalla giubba lunga, lo aveva messo a posto: tutt'a un tratto Bennigsen si
fece rosso in volto e si mise a passeggiare, rabbiosamente, su e giù per la stanza. Le parole
che avevano avuto tanto effetto su Bennigsen erano quelle con cui, tranquillamente e
sottovoce, Kutuzov aveva espresso la propria opinione in merito ai vantaggi e agli
svantaggi della proposta di Bennigsen: trasferire nottetempo le truppe dal fianco destro a
quello sinistro e attaccare l'ala destra dei francesi.

       «Io, signori,» disse Kutuzov, «non posso approvare il piano del conte. Le
conversioni di truppe nell'immediata vicinanza del nemico sono sempre pericolose e la
storia militare lo conferma. Così, per esempio... (Kutuzov si fermò a riflettere, cercando
l'esempio e nello stesso tempo, con uno sguardo luminoso e ingenuo, fissava Bennigsen).
Ecco, anche la battaglia di Friedland, che penso il conte ricordi bene... non ha avuto pieno
successo soltanto perché le nostre truppe hanno cambiato schieramento a troppa breve
distanza dal nemico...»

       Seguì un minuto di silenzio, che a tutti parve assai lungo.

       Le discussioni ripresero, ma le pause si fecero sempre più frequenti, e si aveva
l'impressione che ormai non ci fosse più nulla da dire.

       Durante una di queste pause, Kutuzov sospirò profondamente come per prendere
la parola. Tutti si voltarono verso di lui.

       « Eh bien, messieurs! Je vois que c'est moi qui payerai les pots cassés,» disse. E, alzandosi
lentamente, si avvicinò al tavolo. «Signori, ho ascoltato i vostri pareri. Alcuni non saranno
d'accordo con me. Ma io (si fermò un istante), col potere conferitomi dal mio imperatore e
dalla patria, io ordino la ritirata.»

       Subito dopo i generali cominciarono ad allontanarsi con la stessa solenne e
silenziosa discrezione con cui si allontanano gli intervenuti ad un funerale.



                                                                                                994
www.writingshome.com
                               Lev Nicolaevic Tolstoj – Guerra e pace


       Alcuni generali riferirono qualcosa al comandante supremo a voce bassa, in
tutt'altro tono da quando parlavano al consiglio.

       Malaša, che già da un pezzo aspettavano per la cena, si lasciò scivolare giù
cautamente dal soppalco, aggrappandosi con i piedini nudi alle sporgenze della stufa e
sgattaiolò verso la porta intrufolandosi fra le gambe dei generali.

       Congedati i generali, Kutuzov rimase a lungo seduto lì, i gomiti appoggiati al
tavolo, continuando a cercare una risposta alla terribile domanda: «Quando, quando in
realtà si è deciso che Mosca fosse abbandonata? Quando è avvenuto ciò che ha
determinato la decisione, e di chi è la colpa?»

       «Questa poi... questa non me l'aspettavo,» disse all'aiutante Schneider che entrò da
lui a notte ormai inoltrata, «questa non me l'aspettavo! Questa non l'avrei mai creduta!...»

       «Voi dovete riposare, Eccellenza,» disse Schneider.

       «Ma no! Finiranno anche loro col mangiare la carne dei cavalli, come hanno fatto i
turchi,» gridò Kutuzov senza rispondergli e battendo il pugno grassoccio sul tavolo, «sì,
anche loro, non appena...»



V



       In modo completamente diverso da Kutuzov, in quello stesso momento, e riguardo
a un fatto ancora più importante della ritirata senza resistenza dell'esercito, e cioè riguardo
all'abbandono di Mosca e al suo incendio, si comportava Rastopèin, che ci viene
presentato come il responsabile di tale avvenimento.

       Quest'avvenimento - l'abbandono di Mosca e il suo incendio - era altrettanto
inevitabile della ritirata, senza resistenza, dell'esercito oltre Mosca in seguito alla battaglia
di Borodino.

       Ogni russo, non già in base a considerazioni logiche, bensì in base ai sentimenti che
si annidano nel nostro animo come in quello dei nostri padri, avrebbe potuto predire ciò
che accadde.

       A cominciare da Smolensk, in tutte le città e i villaggi della terra russa,
indipendentemente dal conte Rastopèin e dai suoi proclami, le cose si svolsero esattamente

                                                                                             995
www.writingshome.com
                              Lev Nicolaevic Tolstoj – Guerra e pace


come a Mosca. Il popolo aspettava il nemico con indifferenza, non si ribellava, non si
agitava, non faceva a pezzi nessuno; aspettava con calma che si compisse il suo destino
sentendo di possedere la forza per fare, nel momento più difficile, ciò che si sarebbe
dovuto fare. E, non appena il nemico fu vicino, gli elementi più ricchi della popolazione se
ne andarono abbandonando i loro averi; i più poveri rimasero e incendiarono ciò che era
rimasto.

      Nell'animo di ogni russo era ed è tuttora profondamente radicata la consapevolezza
che così sarebbero andate le cose e che così sarebbe stato sempre. Questa consapevolezza,
e, ancor di più, il presentimento che Mosca sarebbe caduta, erano estremamente vivi nella
società moscovita del 1812. Coloro che avevano cominciato a partire da Mosca già in luglio
e agli inizi di agosto avevano dimostrato d'aspettarsi quanto accadde in seguito. Coloro
che partirono, portandosi dietro ciò che potevano, abbandonando le case e una metà degli
averi, agirono così sotto l'influsso di quel segreto (latent) patriottismo che non si esprime
nelle belle frasi, nell'uccidere i figli per la salvezza della patria e in altre simili azioni
innaturali, ma che si esprime impercettibilmente, semplicemente, organicamente e perciò
produce sempre i più grandi risultati.

      «È vergognoso fuggire di fronte al pericolo; soltanto i vigliacchi fuggono da
Mosca,» dicevano a costoro. Rastopèin, con i suoi proclami, tentava di convincerli che
fuggire da Mosca era un'ignominia. Si vergognavano di esser chiamati vigliacchi, si
vergognavano di partire e tuttavia partivano, perché sapevano che così bisognava fare.
Perché partivano? Non si può supporre che Rastopèin li avesse spaventati prospettando
gli orrori perpetrati da Napoleone nei territori conquistati. Partivano e per primi partivano
i ricchi, le persone colte, quelle che sapevano bene che Vienna e Berlino erano rimaste
intatte e che laggiù, sotto l'occupazione napoleonica, i civili avevano passato allegramente
il loro tempo assieme agli affascinanti francesi, che tanto piacevano, allora, agli uomini
russi e soprattutto alle donne.

      Partivano perché ogni russo nemmeno si chiedeva se, sotto il dominio francese, a
Mosca si sarebbe stati bene o male. Sotto il dominio francese non si poteva stare: era
quanto di peggio potesse esservi. Partirono ancora prima della battaglia di Borodino, e
ancora più rapidamente dopo la battaglia di Borodino, nonostante gli appelli alla difesa,
nonostante le dichiarazioni del comandante supremo di Mosca circa il suo proposito di
portare in processione l'Iverskaja e di andare a battersi; e nonostante i palloni aerostatici
che dovevano annientare i francesi, e nonostante tutte le stupidaggini     che       scriveva
Rastopèin nei suoi proclami. Sapevano che il compito di battersi spettava all'esercito e, se
quello non ci riusciva, non si poteva certo andare con le signorine e con i domestici alle Tri

                                                                                          996
www.writingshome.com
                               Lev Nicolaevic Tolstoj – Guerra e pace


Gory a combattere contro Napoleone; sapevano che bisognava partire, per quanto fosse
penoso abbandonare alla rovina i propri averi. Partivano senza pensare al sublime
significato che assumeva quell'immensa, ricca capitale abbandona dai suoi abitanti e da
essi stessi, evidentemente, incendiata (dal momento che non distruggere, non bruciare le
case ormai vuote non è nello spirito del popolo russo); partivano ciascuno per proprio
conto: ma nello stesso tempo, solo per il fatto che partirono si compì quel grandioso evento
che resterà sempre la gloria più bella del popolo russo. Quella signora che già nel mese di
giugno, coi suoi negretti e i suoi buffoni, si era trasferita da Mosca nella campagna di
Saratov con la vaga coscienza di non essere una serva di Bonaparte, e con la paura che
potessero fermarla per ordine del conte Rastopèin, compiva nel modo più semplice e vero
la grande impresa che salvò la Russia. Il conte Rastopèin, invece, che ora insultava quelli
che partivano, ora faceva evacuare le pubbliche amministrazioni, ora distribuiva inutili
armi ad un'accozzaglia di ubriaconi, ora portava in processione le icone, ora sequestrava
tutti i veicoli privati disponibili a Mosca, ora su centotrentasei carri trasportava il pallone
aerostatico fabbricato da Leppich, ora alludeva al fatto che avrebbe incendiato Mosca, ora
raccontava d'aver bruciato la propria casa e d'aver scritto un messaggio ai francesi in cui
solennemente li biasimava per aver devastato il suo asilo d'infanzia; ora accettava la gloria
d'aver incendiato Mosca, ora la respingeva, ora ordinava al popolo di catturare tutte le
spie e di portarle a lui, ora lo rimproverava per questa stessa cosa, ora mandava via da
Mosca tutti i francesi, ora lasciava in città la signora Aubert-Chalme che costituiva il centro
di tutta la colonia francese di Mosca mentre, senza che quello avesse una particolare colpa,
ordinava di arrestare e deportare il vecchio e rispettabile direttore delle poste Kljuèarëv;
ora raccoglieva il popolo per battersi con i francesi sulle Tri Gory, ora per disfarsi di quello
stesso popolo, gli dava un uomo da uccidere mentre lui se la svignava per l'uscita di
servizio; ora diceva che non sarebbe sopravvissuto alla sciagura di Mosca, ora scriveva
sugli album versi in francese sulla parte che aveva avuto nell'avvenimento; quest'uomo
non comprendeva il significato di quanto stava accadendo, voleva semplicemente fare
qualcosa, stupire qualcuno, compiere una impresa patriottica, eroica, e si divertiva come
un bambino davanti al grandioso e inevitabile spettacolo dell'abbandono e dell'incendio di
Mosca, e con la sua piccola mano tentava ora di favorire, ora di arrestare l'enorme fiumana
di popolo, che lo trascinava via con sé.



VI




                                                                                            997
www.writingshome.com
                                   Lev Nicolaevic Tolstoj – Guerra e pace


        Hélène, tornata da Vilno a Pietroburgo insieme con la corte, si era trovata in una
situazione difficile.

        A Pietroburgo, Hélène godeva della particolare protezione di un dignitario che
occupava una delle più alte cariche dello stato. A Vilno, poi, era entrata in intimità con un
giovane principe straniero. Quando era tornata a Pietroburgo, il principe e il dignitario
erano tutt'e due a Pietroburgo, tutt'e due avevano fatto valere i loro diritti e a Hélène si era
così presentato un compito nuovo nella sua carriera: mantenersi in intimi rapporti con
entrambi senza offendere nessuno dei due.

        Ciò che sarebbe sembrato difficile e persino impossibile a un'altra donna, non diede
da pensare neppure un momento alla contessa Bezùchova, che non per nulla,
evidentemente, godeva della reputazione di donna intelligentissima. Se avesse tentato di
nascondere le sue azioni, di sbrogliarsi da quell'imbarazzante situazione con l'astuzia,
avrebbe, automaticamente, sciupato tutto riconoscendo la sua colpa; ma Hélène, agendo
come un vero essere superiore che può permettersi tutto ciò che desidera, assunse subito, e
in perfetta buona fede, l'atteggiamento di chi sta nel giusto, facendo così ricadere sugli
altri tutte le colpe.

        La prima volta che il giovane personaggio straniero si permise di farle dei
rimproveri, sollevando orgogliosamente la sua bella testa e voltandosi verso di lui di
mezzo profilo, disse:

        «Voilà l'égoïsme et la cruauté des hommes! Je ne m'attendais pas à autre chose. La femme se
sacrifie pour vous, elle souffre, et voilà sa récompense. Quel droit avez vous, Monseigneur, de me
demander compte de mes amitiés, de mes affections? C'est un homme qui a été plus qu'un père pour
moi.»

        Il personaggio avrebbe voluto dire qualcosa. Hélène lo interruppe:

        «Eh bien oui,» disse, «peut être qu'il a pour moi d'autres sentiments que ceux d'un père,
mais ce n'est pas une raison pour que je lui ferme ma porte. Je ne suis pas un homme pour être
ingrate. Sachez, Monseigneur, pour tout ce qui a rapport à mes sentiments intimes, je ne rend
compte qu'à Dieu et à ma conscience,» concluse, sfiorando con la mano il bel seno che si
sollevava alto e guardando verso il cielo.

        «Mais écoutez-moi, au nom de Dieu.»

        «Epousez moi, et je serai votre esclave.»

        «Mais c'est impossible.»
                                                                                               998
www.writingshome.com
                               Lev Nicolaevic Tolstoj – Guerra e pace


       «Vous ne daignez pas descendre jusqu'à moi, vous...» disse Hélène scoppiando a
piangere.

       Il personaggio si mise a consolarla; Hélène disse fra le lacrime (fingendo un
momentaneo abbandono) che nulla poteva impedirle di sposarsi, che c'erano già degli
esempi (gli esempi allora erano ancora pochi, ma lei nominò Napoleone e altri
personaggi), che lei non era mai stata la moglie di suo marito, e che l'avevano costretta al
sacrificio.

       «Ma le leggi, la religione...» diceva il personaggio, cominciando ormai ad
arrendersi.

       «Le leggi, la religione... Ma per che cosa sono state inventate se non possono
rendere possibile nemmeno questo!» disse Hélène.

       L'importante personaggio si meravigliò che non gli fosse mai passato per la mente
un così semplice ragionamento, e si rivolse per consiglio ai santi fratelli della Compagnia
di Gesù con i quali si trovava in rapporti molto amichevoli.

       Alcuni giorni dopo, durante una delle incantevoli feste che Hélène dava nella sua
villa di Kamennyj Ostrov, le fu presentato l'affascinante m.r de Jobert, un Jésuite à la robe
courte, un uomo non più giovane, con i capelli bianchi come la neve e neri occhi brillanti;
costui si trattenne a lungo in giardino con Hélène, alla luce dei lampioni e al suono della
musica, a conversare dell'amore per Dio, per Cristo, per il cuore della Madre di Dio e delle
consolazioni che procura in questa vita e in quella futura l'unica e vera religione cattolica.
Hélène ne fu commossa e varie volte sia a lei che a m-r de Jobert spuntarono le lacrime agli
occhi e la voce divenne tremante. L'inizio delle danze, cui un cavaliere invitò Hélène,
disturbò questa conversazione tra lei e il suo futuro directeur de conscience, ma il giorno
dopo m-r de Jobert andò da solo, di sera, a casa di Hélène, e da quel momento cominciò a
farle visita di frequente.

       Un giorno egli accompagnò la contessa in un tempio cattolico, dove lei si mise in
ginocchio davanti all'altare a cui era stata fatta avvicinare. Il non più giovane ma
affascinante francese le mise le mani sulla testa e lei, come raccontò in seguito, provò una
sensazione indefinita, come il soffio di una brezza leggera che le scendeva nell'anima. Le
spiegarono che quella era la grâce.

       Poi la presentarono a un abate à robe longue, che la confessò e le rimise i suoi peccati.
Il giorno dopo le portarono un cofanetto con l'ostia consacrata e glielo lasciarono a casa
perché se ne servisse. Alcuni giorni dopo, con sua grande soddisfazione, Hélène seppe che

                                                                                            999
www.writingshome.com
                               Lev Nicolaevic Tolstoj – Guerra e pace


ormai era entrata nella vera Chiesa cattolica e che a giorni il Papa stesso ne sarebbe stato
messo al corrente e le avrebbe inviato una certa carta.

       Tutto ciò che in quel periodo succedeva intorno a lei e a lei stessa, tutta l'attenzione
che le rivolgevano tante persone d'elevato intelletto e che si manifestava in forme così
piacevoli e raffinate, quella purezza di colomba in cui adesso viveva sempre (durante quel
periodo indossò abiti bianchi con nastri bianchi), tutto questo le procurava piacere, ma fra
tanto piacere neppure un solo momento perdeva di vista il proprio scopo. E poiché, come
sempre avviene, in fatto d'astuzia lo stupido batte chi è più intelligente di lui, Hélène,
avendo compreso che lo scopo di tutte quelle frasi e quelle premure consisteva soprattutto
nell'ottenere da lei, convertita al cattolicesimo, delle sovvenzioni in danaro per gli istituti
gesuiti, prima di dare i soldi insistette perché fossero iniziate le pratiche concernenti il suo
divorzio. Secondo le sue concezioni, il significato di ogni religione stava solamente nel
rispettare, soddisfacendo i desideri umani, certe convenienze. E a questo scopo, durante
uno dei suoi colloqui con il confessore, chiese insistentemente che le venisse spiegato in
che misura la vincolasse il matrimonio già contratto.

       Erano seduti in salotto, vicino alla finestra. Il sole tramontava. Dalla finestra entrava
profumo di fiori. Hélène indossava un abito bianco trasparente sulle spalle e sul seno.
L'abate, ben pasciuto, con un mento grassoccio, ben rasato e liscio, con una bella bocca dal
taglio incisivo e mani bianche mitemente incrociate sulle ginocchia, era seduto vicino a lei
e di tanto in tanto la guardava tranquillamente in faccia con uno sguardo profondamente
ammirato della sua bellezza, mentre esponeva il proprio punto di vista sulla questione che
li interessava. Hélène sorrideva inquieta, guardava i capelli ondulati, le guance grassocce
rasate con cura e ombreggiate di nero dell'abate e si aspettava che da un momento all'altro
il colloquio prendesse un'altra piega. Ma, nonostante l'abate fosse evidentemente
compiaciuto dell'avvenenza e della vicinanza della sua interlocutrice, era completamente
impegnato nei virtuosismi del proprio mestiere.

       I ragionamenti che il direttore di coscienza veniva svolgendo erano i seguenti.
Ignorando il significato di ciò che facevate, voi avete promesso fedeltà coniugale a un
uomo che, da parte sua, contraendo matrimonio e non credendo nel significato religioso
del matrimonio, ha commesso un sacrilegio. Questo matrimonio non ha avuto il duplice
significato che avrebbe dovuto avere. Ciononostante, però, la promessa era sempre
vincolante. Voi le siete venuta meno. Che cosa avete commesso? Péché veniel oppure péché
mortel? Se adesso, allo scopo di avere dei bambini, contraeste un nuovo matrimonio, il
vostro peccato potrebbe essere perdonato. Ma la questione si scinde di nuovo in due:
primo...

                                                                                           1000
www.writingshome.com
                               Lev Nicolaevic Tolstoj – Guerra e pace


       «Ma io penso,» disse a un tratto con il suo affascinante sorriso Hélène, che si stava
annoiando, «che, essendo entrata nella vera religione, non posso restare vincolata da ciò
che mi imponeva una religione falsa.»

       Il directeur de conscience fu sbalordito dalla semplicità di questa soluzione che gli
veniva messa davanti come l'uovo di Colombo. Pur restando ammirato nel suo intimo
della straordinaria rapidità dei progressi della sua allieva, non poteva, però, rinunciare
all'edificio di argomentazioni che aveva costruito con tante fatiche intellettuali.

       «Entendons nous, comtesse,» disse con un sorriso e si mise a confutare i ragionamenti
della sua figlia spirituale.



VII



       Hélène aveva capito che la faccenda era molto semplice e facile dal punto di vista
spirituale, ma che i suoi direttori facevano delle difficoltà soltanto perché temevano il
risentimento dell'autorità secolare.

       E per questo Hélène decise che la cosa andava prima preparata in società. Suscitò la
gelosia del vecchio dignitario e gli disse le stesse cose che aveva detto al primo
pretendente, cioè presentò la cosa in modo tale che l'unico mezzo per ottenere dei diritti su
di lei stava nello sposarla. Il vecchio illustre personaggio, sul momento, restò altrettanto
sbalordito da questa proposta di matrimonio mentre c'era un altro marito ancora in vita, di
quanto non lo fosse stato il primo, giovane personaggio, ma l'incrollabile sicurezza di
Hélène che la cosa fosse semplice e naturale come il matrimonio di una ragazza da marito,
ebbe effetto anche su di lui. Se in Hélène si fossero potuti notare anche minimi indizi di
esitazione, di vergogna o di finzione, la sua causa sarebbe andata irrimediabilmente persa,
e invece non soltanto mancava in lei qualsiasi indizio di finzione e di vergogna, ma anzi lei
stessa andava raccontando, con candore e bonaria ingenuità, ai suoi amici intimi (cioè a
tutta Pietroburgo), che l'avevano chiesta in moglie sia il principe che il dignitario, e che lei
amava entrambi e esitava a dare un dolore all'uno o all'altro.

       Così per tutta Pietroburgo si diffuse fulmineamente la voce, non già che Hélène
volesse divorziare da suo marito (se fosse accaduta una cosa simile, moltissimi sarebbero
insorti contro una tale intenzione, assolutamente illegittima), e invece si sparse la voce che
l'infelice, interessante Hélène era in dubbio su quale, tra i due, scegliere come marito. La
questione, dunque, non stava più nell'accertare in che misura tale matrimonio fosse
                                                                                           1001
www.writingshome.com
                                Lev Nicolaevic Tolstoj – Guerra e pace


possibile, ma soltanto nel chiedersi quale fosse il partito più vantaggioso e come avrebbe
reagito la Corte. C'erano, effettivamente, delle persone retrive, incapaci di mettersi
all'altezza della situazione, che in questo progetto videro una profanazione del sacramento
del matrimonio, ma persone del genere erano poche e quelle poche tacevano, mentre la
maggioranza si interessava con fervore al caso di Hélène: la fortuna che le era capitata e
quale fosse la scelta migliore. Se poi fosse giusto o no sposarsi avendo un marito ancora in
vita, di questo non parlavano giacché tale questione, evidentemente, era già stata risolta da
persone più intelligenti di noi (come dicevano) e dubitare della validità di questa
soluzione significava rischiare di rivelare la propria stupidità e la propria inesperienza del
galateo mondano.

       Solamente Marija Dmitrievna Achrosimova, che quell'estate era venuta a
Pietroburgo per incontrarsi con uno dei suoi figli, si permise di esprimere apertamente il
suo parere, diametralmente opposto a quello della società. Incontrando Hélène a un ballo,
Marija Dmitrievna la fermò in mezzo alla sala e nel silenzio generale le disse con la sua
voce aspra:

       «Qui da voi si è presa l'abitudine di sposarsi, pur avendo un marito ancora vivo.
Credi forse di aver inventato qualcosa di nuovo? Ti hanno già preceduto, carissima. È roba
inventata già da un pezzo. In tutti... fanno già così.» E con queste parole e con il solito
gesto di minaccia, rimboccando le sue larghe maniche e guardandosi intorno con aria
severa, Marija Dmitrievna proseguì attraverso il salone.

       Benché molti la temessero, a Pietroburgo Marija Dmitrievna era considerata una
persona stramba e perciò di tutte le sue parole venne notato soltanto il termine volgare,
che la gente si ripeté a vicenda a mezza voce, convinta che in quella parola stesse tutto il
senso della cosa.

       Il principe Vasilij, che negli ultimi tempi dimenticava piuttosto spesso quello che
aveva detto e ripeteva centinaia di volte la stessa cosa, ogni volta che gli capitava di vedere
sua figlia ripeteva:

       «Hélène, j'ai un mot à vous dire,» le diceva, traendola in disparte e tirandole un
braccio in giù. «J'ai eu vent de certains projets relatifs à... Vous savez. Eh bien, ma chère enfant,
vous savez que mon coeur de père se réjouit de vous savoir... Vous avez tant souffert... Mais, chère
enfant... ne consultez que votre coeur. C'est tout ce que je vous dis.» E, cercando di nascondere
ogni volta un'identica commozione, premeva la propria guancia sulla guancia della figlia e
si allontanava.


                                                                                                1002
www.writingshome.com
                                 Lev Nicolaevic Tolstoj – Guerra e pace


       Bilibin, che non aveva perduto la reputazione di uomo di spirito e che era amico
disinteressato di Hélène, uno di quegli amici che le donne brillanti hanno sempre, uomini-
amici che non potranno mai assumere il ruolo di innamorati, Bilibin una volta disse en petit
comitéalla sua amica Hélène la propria opinione al riguardo.

       «Ecoutez, Bilibin,» (Hélène chiamava sempre per cognome gli amici intimi), e con la
mano bianca, carica di anelli, sfiorò la manica del suo frac. «Dites moi comme vous diriez à
una soeur, que dois-je faire? Lequel des deux?»

       Bilibin corrugò la fronte e, con un sorriso a fior di labbra, si fece pensieroso.

       «Vous ne me prenez pas alla sprovvista, vous savez,» disse. «Comme véritable ami j'ai
pensé et repensé à votre affaire. Voyez vous. Si vous épousez le prince (era il giovane),» egli piegò
un dito, «vous perdez pour toujours la chance d'épouser l'autre, et puis vous mécontentez la Cour.
(Comme vous savez, il y a une espèce de parenté). Mais si vous épousez le vieux comte, vous faite la
bonheur de ses derniers jours, et puis comme veuve du grand... le prince ne fait plus de mésaillance
en vous époussant,» e Bilibin spianò la fronte.

       «Voílà un véritable ami!» disse Hélène raggiante, sfiorando ancora una volta la
manica di Bilibin. «Mais c'est que j'aime l'un et l'autre, je ne voudrais pas leur faire de chagrin.
Je donnerais ma vie pour leur bonheur à tous deux,» disse.

       Bilibin si strinse nelle spalle come a dire che nulla poteva di fronte a un simile
cruccio.

       «Une maîtresse-femme! Voilà ce qui s'appelle poser carrément la question. Elle voudrait
épouser tous les trois à la fois,«pensò Bilibin.

       «Ma ditemi, come vede questa faccenda vostro marito?» disse, non temendo, data la
sua reputazione, di fare una brutta figura con una domanda così ingenua. «Acconsentirà?»

       «Ah! Il m'aime tant!» disse Hélène che credeva, chissà perché, nell'amore di Pierre.
«Il fera tout pour moi.»

       Bilibin increspò la fronte per annunciare il mot che stava maturando.

       «Même le divorce,» disse.

       Hélène scoppiò a ridere.

       Fra le persone che si permettevano di dubitare della legittimità del matrimonio
progettato v'era la madre di Hélène, la principessa Kuragina. Era stata sempre invidiosa di

                                                                                                1003
www.writingshome.com
                                Lev Nicolaevic Tolstoj – Guerra e pace


sua figlia e ora che questa stava per realizzare i suoi desideri, non riusciva a rassegnarsi.
Chiese consiglio ad un prete russo per sapere se fosse possibile divorziare, contrarre un
nuovo matrimonio avendo un marito ancora vivo, e il prete l'assicurò che era impossibile e
con sua gioia le mostrò quel passo del Vangelo dove si respinge, categoricamente, la
possibilità di risposarsi, vivente il marito.

       Armata di questo argomento che le pareva irrefutabile, la principessa si recò dalla
figlia di buon'ora, al mattino per trovarla sola.

       Dopo aver ascoltato le obiezioni della madre, Hélène sorrise dolcemente e con aria
ironica.

       «Ma è detto chiaro e tondo: chi sposa una donna divorziata...» disse la vecchia
principessa.

       «Ah, maman, ne dites pas de bêtises. Vous ne comprenez rien. Dans ma position j'ai des
devoirs,» si mise a dire Hélène, passando dal russo al francese, poiché le sembrava che, in
russo, la sua faccenda risultasse sempre più imbrogliata. «Ma amica mia...»

       «Ah, maman, comment est-ce que vous ne comprenez pas que le Saint-Père, qui a le droit de
donner des dispenses...»

       In quel momento la dama di compagnia di Hélène entrò per avvertirla che Sua
Altezza era nel salone e desiderava vederla.

       «Non, dites lui que je ne veux pas le voir, que je suis furieuse contre lui, parce qu'il m'a
manqué parole.»

       «Comtesse, à tout péché misericorde,» disse entrando nella camera un giovane biondo,
lungo di faccia e di naso.

       La vecchia principessa si alzò rispettosamente e fece una riverenza. Il giovane non
fece alcuna attenzione a lei. La principessa salutò la figlia con un cenno del capo e scivolò
verso la porta.

       «Sì, ha ragione lei,» pensò la vecchia principessa, tutte le convinzioni della quale
andavano in fumo all'apparire di Sua Altezza. «Ha ragione lei, ma com'è che noi, ai tempi
della nostra gioventù, ormai irrimediabilmente passata, non sapevamo tutte queste cose?
Eppure è così semplice,» diceva tra sé accomodandosi in carrozza.

       Al principio di agosto la faccenda di Hélène era del tutto chiarita. Poté scrivere a
suo marito (che, così credeva, l'amava ancora tanto) una lettera in cui l'informava della sua
                                                                                              1004
www.writingshome.com
                                Lev Nicolaevic Tolstoj – Guerra e pace


intenzione di sposare N.N. e della sua conversione all'unica vera religione. Lo pregava di
conseguenza di compiere tutte le formalità necessarie per il divorzio, formalità che gli
avrebbe illustrato il latore di quella lettera.

       «Sur ce je prie Dieu, mon ami, de vous avoir sous Sa sainte et puissante garde. Votre amie
Hélène.»

       Questa lettera fu recapitata in casa di Pierre mentre quest'ultimo si trovava sul
campo di Borodino.



VIII



       Quasi alla fine della battaglia di Borodino, abbandonando per la seconda volta il
poggio di Raevskij, Pierre si diresse, con una folla di soldati, lungo il burrone che portava
a Knjazkovo; giunse al posto di medicazione; alla vista di tutto quel sangue, quelle grida e
quei lamenti, si affrettò a proseguire oltre, mescolandosi alle folle di soldati.

       L'unica cosa che adesso desiderava con tutte le sue forze era di uscire al più presto
dalle terribili impressioni fra cui aveva passato tutta quella giornata, di ritornare alle
consuete condizioni di vita e di addormentarsi tranquillamente in camera sua, sul suo
letto. Sentiva che solamente nelle condizioni di vita che gli erano consuete sarebbe stato in
grado di capire se stesso e tutto ciò che aveva visto e provato. Ma tali condizioni di vita
erano troppo lontane da lui.

       Sulla strada su cui camminava non fischiavano più le palle di cannone e le granate,
ma dappertutto era la stessa cosa di laggiù, sul campo di battaglia. Gli stessi visi sofferenti,
tormentati e, a volte, stranamente indifferenti; lo stesso sangue, gli stessi cappotti militari,
lo stesso frastuono degli spari, che, per quanto lontani, incutevano sempre terrore; per di
più, l'afa e la polvere erano opprimenti.

       Quando ebbe percorso circa tre verste sulla strada maestra di Možajsk, Pierre si
sedette sul margine della strada.

       All'orizzonte, sulla terra, scendeva il crepuscolo e il rombo dei cannoni era cessato.
Pierre si sdraiò appoggiato a un braccio e restò così a lungo, guardando le ombre che gli
passavano davanti nell'oscurità. Gli sembrava, ad ogni istante, che una granata gli dovesse
piombare addosso con un sibilo spaventoso; trasaliva e si sollevava. In seguito non ricordò

                                                                                            1005
www.writingshome.com
                               Lev Nicolaevic Tolstoj – Guerra e pace


più quanto tempo fosse rimasto in quel luogo. Nel mezzo della notte tre soldati, che
avevano racimolato un po' di rami, si sistemarono vicino a lui e si misero a fare un falò.

       Acceso che ebbero il falò, i soldati, sbirciando Pierre con la coda dell'occhio, misero
sul fuoco una marmitta, ci sbriciolarono dentro qualche galletta e un po' di lardo. Il
piacevole odore di minestra saporita e ben condita si mischiò a quello del fumo. Pierre si
sollevò e sospirò. I soldati mangiavano senza far caso a Pierre e discorrevano fra loro.

       «Ma tu chi sei?» chiese improvvisamente a Pierre uno di loro, volendo senza dubbio
esprimere, con quella domanda, quello che anche Pierre pensava, e cioè: se vuoi mangiare,
noi te ne diamo, devi soltanto dire se sei un uomo per bene.

       «Io? io?...» disse Pierre, sentendo il bisogno di diminuire il più possibile la sua
posizione sociale per essere più vicino e accessibile a quei soldati, «io, a dire il vero, sono
un ufficiale della milizia, solo che la mia formazione non è qui; sono giunto alla battaglia e
ho perduto i miei laggiù.»

       «Toh!» disse un soldato.

       Un altro soldato scosse la testa.

       «Be', prendi anche tu un po' di brodaglia, se ne vuoi!» disse il primo e porse a Pierre
il cucchiaio di legno dopo averlo leccato per bene.

       Pierre sedette accanto al fuoco e si mise a mangiare la brodaglia, cioè la zuppa che
era nella pentola: gli sembrò di non aver mai mangiato niente di più gustoso. Intanto che,
chinato sulla pentola, tirando su grosse cucchiaiate, ne ingoiava una dietro l'altra, il suo
viso era rischiarato dal fuoco e i soldati lo osservavano in silenzio.

       «Dove vai adesso? Dicci un po'...» domandò di nuovo uno di loro.

       «A Možajsk.»

       «Sei un signore tu, eh?»

       «Sì.»

       «E come ti chiami?»

       «Pëtr Kirilloviè.»

       «Be', Pëtr Kirilloviè, andiamo, ti accompagniamo noi.»

       Nel buio fitto i soldati s'incamminarono insieme a Pierre verso Možajsk.
                                                                                           1006
www.writingshome.com
                                 Lev Nicolaevic Tolstoj – Guerra e pace


       Cantavano già i galli quando arrivarono a Možajsk e cominciarono a salire per il
ripido pendio della città. Pierre camminava insieme ai soldati, completamente dimentico
che la sua locanda era ai piedi della salita e che l'aveva già sorpassata. Non se ne sarebbe
ricordato (tale era lo stato di smarrimento in cui si trovava) se non avesse incontrato per
strada il suo staffiere che era andato a cercarlo in città e stava tornando indietro verso la
locanda. Lo staffiere riconobbe Pierre dal cappello che biancheggiava nell'oscurità.

       «Eccellenza,» disse, «eravamo già disperati. Come mai siete a piedi? Dove andate?
Venite, vi prego!»

       «Ah già, già...» disse Pierre.

       I soldati si fermarono.

       «Dunque, li hai trovati i tuoi?» disse uno di loro.

       «Allora, addio! Pëtr Kirilloviè, vero? Addio, Pëtr Kirilloviè!» dissero le altre voci.

       «Addio,» disse Pierre e si diresse con il suo staffiere verso la locanda.

       «Bisogna dar loro qualcosa!» pensò Pierre portandosi la mano alla tasca. «No, non
bisogna,» gli disse una certa voce dentro di lui.

       Nelle camere della locanda non c'era più posto: erano tutte occupate. Pierre andò in
cortile e si sdraiò nella sua carrozza, coprendosi fino alla testa.



IX



       Appena Pierre ebbe messo la testa sul cuscino, sentì che si addormentava; ma, a un
tratto, con la chiarezza della realtà, udì il bum-bum-bum delle cannonate, i lamenti, le
grida, lo scoppio degli obici, sentì l'odor del sangue e della polvere e un senso di orrore, la
paura della morte lo invase. Aprì gli occhi spaventato e sollevò la testa di sotto il cappotto.
Tutto era quieto nel cortile. Soltanto nel vano del portone c'era un attendente che
camminava chiacchierando con il portiere sguazzando con i piedi nel fango. Sul capo di
Pierre, nel buio sospeso sotto le tavole della tettoia, si agitarono i piccioni, allarmati dal
rumore che fece alzandosi. In tutto il cortile era diffuso l'odore, acre e pacifico, della
locanda, così gradevole per Pierre in quel momento, un odore di fieno, di concime e di
catrame. Fra le due tettoie nere s'intravedeva il limpido cielo stellato.

                                                                                            1007
www.writingshome.com
                                Lev Nicolaevic Tolstoj – Guerra e pace


       «Grazie a Dio, è finita... » pensò Pierre, coprendosi di nuovo la testa. «Oh, che cosa
orrenda è la paura e in che maniera vergognosa mi ci sono abbandonato E loro... loro per
tutto il tempo, sino alla fine, sono stati fermi, tranquilli...» pensò. Loro nella mente di Pierre
erano i soldati, quelli che stavano alla batteria e quelli che gli avevano dato da mangiare, e
quelli che pregavano davanti all'icona. Loro, quegli strani loro che fino ad allora erano per
lui degli sconosciuti, nei suoi pensieri si distinguevano chiaramente e nettamente da tutta
l'altra gente.

       «Essere un soldato, un semplice soldato!» pensò Pierre addormentandosi. «Entrare
con tutto il proprio essere nella loro vita in comune, compenetrarsi di ciò che li rende così
come sono! Ma come gettar via tutto questo superfluo, diabolico fardello, tutto il peso
delle apparenze esteriori? Una volta avrei potuto essere così. Avrei potuto fuggire via da
mio padre, come appunto volevo. Ancora dopo il duello con Dolochov avrei potuto esser
mandato a fare il soldato...» E nella sua immaginazione balenarono il pranzo al club,
durante il quale aveva sfidato Dolochov, e poi il suo benefattore a Toržok. Ed ecco
apparire dinanzi a Pierre intorno a un grande tavolo, una solenne adunanza della loggia
massonica. L'adunanza si svolge al club inglese. E una persona conosciuta, intima, cara, sta
seduta all'estremità della tavola. Ma sì è lui! È il benefattore. «Ma non è morto?» pensò
Pierre. «Sì, è morto; ma io non sapevo che fosse vivo. E come mi dispiace che sia morto e
come sono contento che sia di nuovo vivo!» Da una parte della tavola erano seduti
Anatole, Dolochov, Nesvitskij, Denisov e altri come loro (nel sogno la categoria di queste
persone era nettamente definita per Pierre, altrettanto definita della categoria di quegli
altri che chiamava loro), e quelle persone: Anatole, Dolochov, gridavano forte, cantavano;
ma, tra il chiasso che facevano, si udiva la voce del benefattore che parlava senza posa, e il
suono delle sue parole che, altrettanto significativo e continuo del rombo sul campo di
battaglia, era però piacevole e consolante. Pierre non capiva ciò che diceva il benefattore,
ma sapeva (anche la categoria delle idee era chiara nel sogno), che il benefattore parlava
del bene, della possibilità di essere ciò che erano loro. E loro da tutte le parti, coi loro visi
semplici, buoni, risoluti, facevano cerchio intorno al benefattore. Ma sebbene fossero
buoni, loro non guardavano Pierre, non lo conoscevano. Pierre voleva attirare la loro
attenzione e parlare. Si alzò in piedi, ma in quello stesso istante le sue gambe si fecero
fredde: erano rimaste nude.

       Ebbe vergogna e si tirò di nuovo sulle gambe il cappotto che era scivolato via.
Mettendo a posto il cappotto Pierre aprì gli occhi e vide le stesse tettoie, i pali, il cortile, ma
adesso tutto era azzurrognolo, chiaro, imperlato di gocce di rugiada o di brina.



                                                                                              1008
www.writingshome.com
                                  Lev Nicolaevic Tolstoj – Guerra e pace


         «Fa giorno,» pensò. «Ma questo mi fuorvia. Devo finire di ascoltare e di
comprendere le parole del benefattore.» Si coprì di nuovo con il cappotto, ma né la loggia,
né il benefattore si ripresentarono ai suoi occhi. C'erano soltanto delle idee, idee
chiaramente espresse con parole, idee che qualcuno esponeva o che lui stesso, Pierre,
concepiva.

         Ricordando in seguito queste idee, benché fossero collegate alle impressioni della
giornata, Pierre si convinse che gli erano state comunicate da qualcuno a lui estraneo. Mai
(così gli sembrava) da sveglio sarebbe stato in grado di concepire e di esprimere tali
pensieri.

         «La cosa più difficile è la sottomissione della libertà dell'uomo alle leggi di Dio,»
diceva la voce. «La semplicità è l'obbedienza a Dio: a Lui non puoi sfuggire. E loro sono
semplici. Loro non parlano, ma fanno. La parola pronunciata è d'argento, ma quella non
pronunciata è d'oro. L'uomo non può nulla finché ha paura della morte. Tutto appartiene a
chi non ne ha paura. Se non ci fosse la sofferenza, l'uomo non conoscerebbe i propri limiti,
non conoscerebbe se stesso. La cosa più difficile (continuava a pensare o a udire Pierre nel
sogno) consiste nel saper raccogliere nella propria anima il significato di tutto. Raccogliere
tutto?» si disse Pierre. «No, non raccogliere. Non si possono raccogliere i pensieri, ma
attaccarli insieme, tutti questi pensieri, ecco che cosa si deve fare! Sì, bisogna attaccarli,
bisogna attaccarli!» si ripeté Pierre con entusiasmo, sentendo che proprio con quelle parole
e soltanto con esse si esprimeva ciò che lui voleva esprimere e si risolveva tutto il
problema che lo tormentava.

         «Sì, si tratta di attaccare, è tempo di attaccare.»

         «Bisogna attaccare, è ora di attaccare, Eccellenza! Eccellenza!» ripeté una voce,
«bisogna attaccare, è ora di attaccare...»

         Era la voce dello staffiere, che svegliava Pierre. Il sole batteva in pieno sul viso di
Pierre. Egli diede uno sguardo al fangoso cortile della locanda, in mezzo al quale, accanto
al fosso, alcuni soldati abbeveravano i loro magri cavalli mentre dal portone uscivano i
carri. Si voltò con disgusto e, chiusi gli occhi, ricadde rapidamente sul sedile della
carrozza. «No, non è questo che voglio, non è questo che voglio vedere e capire; io voglio
capire ciò che mi si è rivelato in sogno. Ancora un attimo e avrei capito tutto. Ma che cosa
devo fare? Mettere tutti d'accordo. Ma come?» E Pierre sentì con orrore che tutto il
significato di quanto aveva visto e pensato in sogno era andato perso, era svanito nel
nulla.


                                                                                           1009
www.writingshome.com
                               Lev Nicolaevic Tolstoj – Guerra e pace


       Lo staffiere, il cocchiere e il portiere gli raccontarono che un ufficiale era giunto con
la notizia che i francesi si erano avvicinati a Možajsk e i nostri si ritiravano.

       Pierre si alzò e, dopo aver dato ordine di attaccare la carrozza e di raggiungerlo, si
avviò a piedi attraverso la città.

       Le truppe si ritiravano lasciando circa diecimila feriti. Si vedevano i feriti nei cortili
e alle finestre delle case, altri si affollavano nelle strade. Di fuori, vicino ai carri che
dovevano trasportare i feriti, si udivano grida, imprecazioni e colpi. Pierre offrì la sua
carrozza, che intanto l'aveva raggiunto, a un generale ferito di sua conoscenza e partì
insieme con lui alla volta di Mosca. Per via seppe della morte di suo cognato e del principe
Andrej.



X



       Il 30 Pierre rientrò a Mosca. Nei pressi della barriera del dazio incontrò un aiutante
del conte Rastopèin.

       «Vi stiamo cercando per mare e per terra,» disse l'aiutante. «Il conte ha
assolutamente bisogno di vedervi. Vi prega di recarvi da lui al più presto per una
questione molto urgente.»

       Senza passare da casa, Pierre prese una vettura di piazza e andò dal comandante
supremo della città.

       Il conte Rastopèin era arrivato in città soltanto quella mattina dalla sua villa di
Sokolniki. L'anticamera e la sala d'aspetto della casa del conte erano piene di funzionari
che si erano presentati dietro sua richiesta o per chiedere ordini. Vasil'èikov e Platov
avevano già visto il conte e gli avevano spiegato che era impossibile difendere Mosca e che
la città sarebbe stata abbandonata. Sebbene queste notizie venissero tenute nascoste agli
abitanti, i funzionari e i capi delle varie amministrazioni sapevano che Mosca sarebbe
caduta nelle mani del nemico, così come lo sapeva anche il conte Rastopèin; e tutti, per
liberarsi delle loro responsabilità, venivano dal comandante in capo a chiedere come
dovessero comportarsi nei settori loro affidati.

       Nel momento in cui Pierre entrò in anticamera, dal gabinetto del conte usciva un
corriere proveniente dal fronte.

                                                                                            1010
www.writingshome.com
                                  Lev Nicolaevic Tolstoj – Guerra e pace


       Il corriere rispondeva con gesti di sconforto alle domande che gli venivano rivolte
mentre attraversava la sala.

       Mentre aspettava il suo turno, Pierre guardava con occhi stanchi i funzionari - così
diversi tra loro, vecchi e giovani, militari e civili; importanti e non importanti - che si
trovavano nella stanza. Tutti parevano scontenti e inquieti. Pierre si avvicinò a un gruppo
di funzionari fra i quali ce n'era uno che conosceva. Salutato Pierre, essi continuarono la
loro conversazione.

       «A farli uscire e poi a riprenderli non ci sarebbe nulla di male, ma in questa
situazione non si può rispondere di nulla.»

       «Ma ecco qui, lui scrive...» diceva un altro, indicando un foglio stampato che aveva
in mano.

       «Questo è un altro affare. Per il popolo è questo che ci vuole,» disse il primo.

       «Che cos'è?» domandò Pierre.

       «Un nuovo manifesto.»

       Pierre lo prese in mano e si mise a leggere:

       «Sua Eccellenza Serenissima, il principe Kutuzov per congiungersi al più presto con
le truppe che marciano verso di lui, ha oltrepassato Možajsk e si è fermato su posizioni
sicure, dove il nemico non potrà prenderlo alla sprovvista. Di qua gli sono stati inviati
quarantotto cannoni con munizioni e Sua Eccellenza dice che difenderà Mosca fino
all'ultima goccia di sangue ed è pronto a battersi anche nelle strade. Non badate, fratelli, al
fatto che i tribunali sono stati chiusi: bisognava mettere al sicuro le pratiche, ma con il
criminale ce la sbrigheremo noi da soli per direttissima! Quando si arriverà al punto, avrò
bisogno di gente in gamba, della città e delle campagne. Darò la voce un paio di giorni
prima, ma adesso non ce n'è bisogno e sto ancora zitto. La scure andrà bene, il bidente non
è male, ma la migliore arma sarà il forcone: il francese non è più pesante d'un covone di
segale. Domani, dopo pranzo, farò portare in processione l'Iverskaja fino all'Ospedale
Ekaterinskaja, per i soldati feriti. Là consacreremo l'acqua: i feriti guariranno presto;
anch'io adesso sono guarito: avevo un occhio malato, e ora ci vedo con tutt'e due.»

       «E a me, invece, alcuni militari hanno detto,» disse Pierre, «che in città è impossibile
battersi e che la posizione...»

       «Ma sì, è proprio quello che dicevamo anche noi,» disse il primo funzionario.

                                                                                          1011
www.writingshome.com
                                 Lev Nicolaevic Tolstoj – Guerra e pace


          «E che vuol dire: avevo un occhio malato e ora ci vedo con tutt'e due?» domandò
Pierre.

          «Il conte aveva un orzaiolo,» disse un aiutante di campo sorridendo, «e s'inquietava
molto quando gli dicevo che la gente veniva a chiedere sue notizie. Ma dite, conte,» disse a
un tratto l'aiutante, rivolgendosi con un sorriso a Pierre, «abbiamo sentito dire che avete
delle noie in famiglia. Si dice che la contessa, vostra moglie...»

          «Non so niente,» disse con indifferenza Pierre. «Perché, che cosa avete sentito dire?»

          «No, sapete, molto spesso inventano tutto. Dico quello che ho sentito dire.»

          «Ma che cosa?»

          «Ma sì, dicono,» spiegò l'aiutante di campo sempre con lo stesso sorriso, «che la
contessa, vostra moglie, si prepara a partire per l'estero. Pure invenzioni, probabilmente...»

          «Può anche darsi,» disse Pierre, guardandosi attorno distrattamente. «Ma quello chi
è?» domandò, indicando un vecchio di bassa statura, con un lindo caffetano turchino, con
una grande barba bianca come la neve, bianche sopracciglia e una faccia colorita.

          «Quello? È un mercante; cioè un oste. Verešèagin.Forse avete sentito anche voi
quella storia del proclama...»

          «Ah, sicché quello è Verešèagin!» disse Pierre, fissando la faccia ferma e tranquilla
del vecchio mercante e cercandovi l'espressione del tradimento.

          «Non è proprio lui. Lui è il padre di quello che ha scritto il proclama,» disse
l'aiutante. «Quello, il giovane, è in prigione e pare che le cose vadano molto male per lui.»

          Al gruppetto si avvicinò un vecchio con una stella al petto e poi un altro, un
funzionario tedesco con la croce al collo.

          «Vedete,» raccontava l'aiutante, «è una storia molto ingarbugliata. Quel proclama è
comparso un paio di mesi fa. L'hanno riferito al conte. Lui ha dato ordine di indagare. E
Gavrilo Ivanyè ha fatto ricerche: quel proclama era passato precisamente per sessantatre
mani. Va da uno: "Voi da chi l'avete avuto?" "Dal taldeitali." Va da quello: "Voi da chi?" e
così via finché sono arrivati a Verešèagin... un mercantuccio senza istruzione, sapete, un
povero bottegaio qualsiasi,» disse l'aiutante sorridendo. «Loro gli domandano: "Tu da chi
l'hai avuto?" L'importante è che noi già sappiamo da chi l'ha avuto. Non poteva averlo
avuto che dal direttore delle poste, Ma, evidentemente, erano d'accordo. Dice: "Da
nessuno, l'ho scritto io." L'hanno messo alle strette, minacciato; niente, s'è impuntato su
                                                                                           1012
www.writingshome.com
                               Lev Nicolaevic Tolstoj – Guerra e pace


quella risposta: l'ho scritto io. E così hanno riferito la cosa al conte. Il conte lo ha fato
chiamare. "Da chi hai avuto il proclama?" "L'ho scritto io." Be', voi conoscete il conte!»
disse l'aiutante con un sorriso fiero e gioioso. «S'è infuriato terribilmente, e del resto
immaginatevi che razza di sfrontatezza, di falsità e ostinazione!...»

       «Ah! Il conte aveva bisogno che lui denunciasse Kljuèarëv, capisco!» disse Pierre.

       «Nessun bisogno,» disse spaventato l'aiutante. «Anche senza di questo, Kljuèarëv
aveva già i suoi peccati, ragion per cui è stato deportato. Ma il fatto è che il conte era
veramente indignato. "Ma come hai potuto scriverlo tu?" dice il conte. E prende dal tavolo
la "Gazzetta d'Amburgo". "Eccolo. Tu non l'hai composto, l'hai tradotto e per di più
tradotto molto male, perché non sai neanche il francese, scemo." Be', che cosa credete?
"No," dice l'altro, "io non ho letto nessun giornale, l'ho scritto io." "Se è così, allora sei un
traditore e io ti mando in tribunale e ti impiccheranno. Confessa da chi l'hai avuto!" "Io
non ho visto nessun giornale; l'ho scritto io." E la cosa restò così. Il conte mandò a
chiamare anche il padre: l'altro insistette ancora. E così l'hanno mandato sotto processo e, a
quanto sembra, è stato condannato ai lavori forzati. Adesso è venuto il padre a chiedere la
grazia per lui. Ma è un ragazzaccio! Sapete, un figlio di mercante, viziato, pretenzioso,
sobillatore, ha assistito chissà dove a qualche lezione e crede di essere più furbo del
diavolo. Proprio un bel tipo! Pensate che suo padre ha una trattoria qui al ponte
Kamennyj, nella trattoria, sapete, c'è una grande icona di Dio onnipotente raffigurato con
uno scettro in una mano e il globo terrestre nell'altra; lui ti prende quest'immagine e se la
porta a casa qualche giorno e che ti combina! Ha trovato una canaglia di pittore...»



XI



       A metà di questo racconto, Pierre fu chiamato dal comandante supremo.

       Entrò nel gabinetto del conte Rastopèin. Rastopèin, accigliato, si stropicciava la
fronte e gli occhi con una mano. Un uomo di bassa statura gli stava dicendo qualcosa, ma,
non appena entrò Pierre, tacque e uscì.

       «Ah! Salve, gran guerriero,» disse Rastopèin non appena l'uomo fu uscito.
«Abbiamo sentito le vostre prouesses!Ma non si tratta di questo. Mon cher, entre nous,voi
siete un massone?» disse con un tono severo come se ci fosse qualcosa di male in ciò che
aveva intenzione di chiedere. Pierre tacque. «Mon cher, je suis bien informé,ma so che ci sono

                                                                                            1013
www.writingshome.com
                                 Lev Nicolaevic Tolstoj – Guerra e pace


massoni e massoni, e spero che voi non siate di quelli che vogliono rovinare la Russia con
il pretesto di salvare il genere umano.»

       «Sì, sono massone,» rispose Pierre.

       «Ebbene, lo vedete voi stesso, mio caro. Voi non ignorate, credo, che i signori
Speranskij e Magnitskij sono stati spediti dove bisognava; lo stesso provvedimento è stato
preso anche per il signor Kljuèarëv, lo stesso anche per altri che, col pretesto di edificare il
tempio di Salomone, cercavano di distruggere il tempio della loro patria. Voi potete capire
che esistono dei buoni motivi per far questo e che io non avrei potuto far deportare il
direttore delle poste locali se non si fosse trattato di una persona pericolosa. Adesso vengo
a sapere che voi gli avete mandato la vostra carrozza per abbandonare la città e anche che
avete accettato da lui delle carte da custodire. Io vi voglio bene e non desidero il vostro
male, e poiché ho il doppio dei vostri anni vi consiglio, come un padre, di interrompere
ogni rapporto con persone del genere e di partire voi stesso da qui il più presto possibile.»

       «Ma che colpa ha commesso Kljuèarëv, conte?» domandò Pierre.

       «Sta a me interrogare e non a voi,» gridò Rastopèin.

       «Se lo accusano di aver diffuso il proclama di Napoleone, non ci sono prove,» disse
Pierre (senza guardare Rastopèin), «e, quanto a Verešèagin...»

       «Nous y voilà,» gridò Rastopèin con voce ancora più forte di prima interrompendo
Pierre e aggrottando le sopracciglia. «Verešèagin è un traditore e riceverà il trattamento
che si merita,» disse coll'ardore e la collera con cui parlano le persone ricordando
un'offesa. «Ma io non vi ho chiamato per discutere del mio operato, vi ho chiamato per
darvi un consiglio, o un ordine, se volete. Vi prego di rompere ogni relazione con gente
come Kljuèarëv e di partire di qui. Ci penserò io a cavare le ubbie dalle teste di chiunque
volesse insistere...» E, rendendosi probabilmente conto che non c'era motivo di urlare
contro Bezuchov, prese amichevolmente per un braccio Pierre e aggiunse:«Nous sommes à
la veille d'un désastre publique, et je n'ai pas le temps de dire des gentillesses à tous ceux qui ont
affaire à moi. Certe volte mi gira la testa! Eh bien, mon cher, qu'est ce que vous faites, vous
personellement?»

       «Mais rien,» rispose Pierre, sempre senza alzare gli occhi e senza mutare
l'espressione pensierosa del viso.

       Il conte si accigliò.



                                                                                                 1014
www.writingshome.com
                                 Lev Nicolaevic Tolstoj – Guerra e pace


       «Un conseil d'ami, mon cher. Décampez et au plutôt, c'est tous ce que je vous dis. A bon
entendeur salut! Addio, mio caro. Ah, sì,» gli gridò ancora dalla porta, «è vero che la
contessa è cascata nelle grinfie des saints pères de la Société de Jésus?»

       Pierre non rispose nulla e uscì dal gabinetto di Rastopèin cupo e accigliato come
non s'era visto mai.



       Quando arrivò a casa, era già buio. Lo aspettavano otto persone diverse. Il
segretario del comitato, il colonnello del suo battaglione, l'amministratore, il
maggiordomo e vari postulanti. Tutti venivano a trovare Pierre per faccende che dovevano
essere decise da lui. Pierre non ne capiva niente, non se ne interessava, e a tutte le
domande rispondeva soltanto per sbarazzarsi di quella gente. Finalmente, rimasto solo,
aprì e lesse la lettera della moglie.

       «Loro, i soldati della batteria, il principe Andrej ucciso... il vecchio... La semplicità è
l'obbedienza di Dio. Bisogna soffrire... il significato di tutto... bisogna mettere d'accordo...
mia moglie si sposa. Bisogna dimenticare e capire...» E, avvicinandosi al letto, vi si buttò
sopra senza spogliarsi e si addormentò immediatamente.

       Quando si svegliò la mattina dopo, il maggiordomo venne a riferirgli che un
funzionario era venuto da parte del conte Rastopèin per sapere se il conte Bezuchov fosse
già partito o stesse partendo.

       Una decina di persone d'ogni genere, che avevano bisogno di vedere Pierre, lo
aspettavano in salotto. Pierre si vestì in fretta e, invece di andare da coloro che lo
aspettavano, infilò la scala di servizio e di là uscì dal portone.

       Da quel momento, e sino alla fine del saccheggio di Mosca, nessuno dei familiari di
casa Bezuchov, malgrado tutte le ricerche, vide più Pierre né seppe dove si trovasse.



XII



       I Rostov rimasero in città fino al 1° settembre, ossia fino alla vigilia dell'entrata del
nemico in Mosca.



                                                                                             1015
www.writingshome.com
                               Lev Nicolaevic Tolstoj – Guerra e pace


       Da che Petja, entrato nel reggimento dei cosacchi di Obolenskij, era partito per
Belaja Cerkov', dove si formava il suo reggimento, la contessa era in preda a terribili
timori. Il pensiero che tutt'e due i suoi figli si trovassero in guerra, che tutt'e due non
fossero più sotto la sua protezione, che oggi o domani uno di loro e forse anche tutt'e due
insieme, come i tre figli di una sua conoscente, potessero venir uccisi, per la prima volta in
quell'estate le si presentò alla mente con atroce chiarezza. Tentò di far tornare Nikolaj;
avrebbe voluto andare di persona da Petja, sistemarlo in qualche posto a Pietroburgo, ma
l'una e l'altra cosa si dimostrarono impossibili. Petja non poteva ritornare se non insieme al
suo reggimento o in seguito al trasferimento in un altro reggimento operante. Nikolaj si
trovava chissà dove nell'esercito e, dopo l'ultima lettera in cui aveva dettagliatamente
descritto il suo incontro con la principessina Marija, non aveva più dato notizie di sé. La
contessa passava notti intere senza dormire e, quando si assopiva, sognava morti i suoi
figli. Dopo molti progetti e discorsi, il conte trovò finalmente un mezzo per tranquillizzare
la contessa. Fece trasferire Petja dal reggimento di Obolenskij al reggimento di Bezuchov,
che si stava formando presso Mosca. Petja restava in servizio, ma così la contessa aveva
almeno la consolazione di avere uno dei suoi figli non lontano da lei e poteva sperare di
sistemare il suo Petja in modo da non lasciarselo più scappare e di farlo assegnare sempre
a posti tali che non dovesse mai prendere parte a una battaglia. Finché il solo Nicolas era
in pericolo, alla contessa sembrava (e anzi ne provava persino rimorso) di voler bene al
maggiore più che agli altri figli; ma quando il minore, Petja, il birichino che studiava poco,
che in casa rompeva tutto e disturbava tutti, quel nasino schiacciato di Petja con i suoi
allegri occhi neri, con il suo fresco colorito e le gote appena ricoperte di peluria, era andato
a finire laggiù, fra quegli uomini grandi, terribili e crudeli, che laggiù chissà perché
combattevano e ci trovavano perfino piacere - alla madre parve allora di amare lui di più,
molto di più degli altri suoi figli. Quanto più si avvicinava il momento del ritorno a Mosca
dell'atteso Petja, tanto più aumentava l'inquietudine della contessa. Già pensava che non le
sarebbe mai toccato di godere di tanta felicità. La presenza non solo di Sonja, ma
dell'amata Nataša, e persino quella del marito, la irritavano. «Che me ne importa di loro,
non mi interessa nessuno all'infuori di Petja!» pensava.

       Negli ultimi giorni di agosto i Rostov ricevettero una seconda lettera da Nikolaj.
Scriveva dalla provincia di Voronež, dove era stato mandato a comprare dei cavalli.
Questa lettera non tranquillizzò la contessa. Sapendo uno dei suoi figli fuori pericolo,
cominciò a preoccuparsi ancora di più per Petja.

       Sebbene già dal 20 agosto quasi tutti i conoscenti dei Rostov fossero partiti da
Mosca, sebbene tutti esortassero la contessa a partire al più presto, lei non voleva sentir
parlare di partenza finché non fosse tornato il suo tesoro, l'adorato Petja. Il 28 agosto Petja
                                                                                           1016
www.writingshome.com
                               Lev Nicolaevic Tolstoj – Guerra e pace


arrivò. La morbosa, appassionata tenerezza con la quale la madre lo accolse, non piacque
all'ufficiale sedicenne. Benché la madre gli nascondesse la sua intenzione di non lasciarlo
più sfuggire di sotto le sue ali, Petja capì il suo piano e, temendo istintivamente di
intenerirsi, di diventare una femminuccia (così diceva tra sé) accanto alla madre, con lei si
comportava freddamente, la evitava e, durante la sua permanenza a Mosca, accettò
esclusivamente la compagnia di Nataša, per la quale aveva sempre avuto una particolare
tenerezza fraterna, quasi da innamorato.

       A causa dell'abituale leggerezza del conte, il 28 agosto nulla era ancora pronto per
la partenza e i carri attesi dalle compagne di Rjazan e di Mosca per trasportare tutta la
roba di casa, arrivarono solamente il 30.

       Dal 28 al 31 agosto tutta Mosca fu in subbuglio e in movimento. Ogni giorno,
attraverso la Barriera Dorogomilovskaja entravano in città migliaia di feriti della battaglia
di Borodino, mentre migliaia di carri, con gli abitanti e i loro averi, uscivano dalle altre
barriere. Nonostante i manifesti di Rastopèin, o indipendentemente da essi o in seguito a
essi, per la città si diffondevano le notizie più strane e contraddittorie. Chi diceva che a
nessuno era permesso partire; chi, al contrario, raccontava che si erano tolte le icone dalle
chiese e che tutti venivano mandati via con la forza; chi diceva che dopo Borodino c'era
stata un'altra battaglia in cui i francesi erano stati sbaragliati; chi diceva, al contrario, che
tutto l'esercito russo era stato annientato; chi parlava della milizia moscovita, che sarebbe
andata alle Tri Gory con il clero in testa; chi raccontava sottovoce che ad Avgustin era
stato dato l'ordine di non partire, che erano stati arrestati dei traditori, che i contadini si
ribellavano e depredavano quelli che partivano, e così via... Ma erano solamente voci,
dicerie; in realtà sia quelli che partivano, sia quelli che restavano (sebbene non si fosse
ancora tenuto il consiglio di guerra di Fili in cui era stato deciso di abbandonare Mosca),
tutti sentivano, anche se non lo davano a vedere, che Mosca sarebbe stata inevitabilmente
abbandonata e che bisognava andarsene via al più presto di propria iniziativa e cercare di
salvare le proprie cose. Si sentiva nell'aria che tutto, da un momento all'altro, sarebbe
andato in pezzi e sarebbe mutato radicalmente, ma fino al I° settembre nulla ancora era
cambiato. Come un criminale che viene condotto all'esecuzione cosciente di dover morire
da un momento all'altro e che pure continua a guardarsi attorno e si assesta sul capo il
berretto calzato male, così Mosca continuava la sua vita di sempre, malgrado sapesse che
era prossimo il momento della rovina, il momento in cui sarebbero crollate tutte quelle
convenzionali condizioni di vita che ci si era abituati ad accettare.

       Durante i tre giorni che precedettero l'occupazione di Mosca tutta la famiglia dei
Rostov fu completamente assorbita da mille faccende domestiche. Il capo famiglia, il conte

                                                                                            1017
www.writingshome.com
                              Lev Nicolaevic Tolstoj – Guerra e pace


Il'ja Andreiè, correva senza posa per città, raccogliendo tutte le voci che circolavano, e a
casa dava disposizioni generiche, superficiali e frettolose per i preparativi della partenza.

      La contessa seguiva l'imballaggio delle masserizie, era scontenta di tutto e
sorvegliava Petja che continuamente le scappava via, assai gelosa di Nataša con cui quello
trascorreva tutto il tempo. Solamente Sonja si occupava delle cose pratiche: l'imballaggio
della roba. Ma Sonja era particolarmente triste e taciturna in quel periodo. La lettera di
Nicolas, nella quale egli parlava della principessina Marija, aveva suscitato in sua
presenza le allegre riflessioni della contessa che, nell'incontro della principessina Marija
con Nicolas, vedeva la mano di Dio.

      «Non mi sono mai rallegrata,» diceva la contessa, «quando Bolkonskij era il
fidanzato di Nataša; mentre ho il presentimento che Nikolinka sposerà la principessina,
come ho sempre desiderato. Che bella cosa sarebbe!»

      Sonja sentiva che era la verità, che l'unica possibilità di rimettere in sesto la
situazione economica dei Rostov era il matrimonio con una ragazza ricca e che la
principessina era un buon partito. Ma soffriva moltissimo. Malgrado il suo dolore, o forse
proprio in conseguenza del suo dolore, si assunse tutte le pesanti incombenze della
direzione dell'imballaggio, ed era occupata da mattina a sera. Il conte e la contessa si
rivolgevano a lei quando bisognava dare degli ordini. Petja e Nataša, al contrario, non
soltanto non aiutavano i genitori, ma continuavano a disturbare e infastidire tutti.
Riempivano la casa di grida, di chiasso, e di risate senza motivo. Ridevano ed erano allegri
non perché ci fosse una precisa ragione, ma perché erano pieni, nell'intimo, di felicità e di
gioia, e perciò, qualunque occasione si presentasse, era per loro motivo di gioia e di riso.
Petja era allegro perché, partito di casa ragazzo, c'era tornato (come gli dicevano tutti) da
giovane valoroso; era allegro, perché si trovava a casa, perché da Belaja Cerkov', dove non
c'era speranza di capitar presto in mezzo ai combattimenti, era venuto invece a Mosca
dove non avrebbe tardato a battersi; ed era allegro soprattutto, perché Nataša, dal cui
umore era sempre stato influenzato, era allegra. E Nataša era allegra perché per troppo
tempo era stata triste e adesso nulla le ricordava il motivo della sua tristezza; e poi stava
bene di salute. E ancora era allegra, perché c'era una persona che l'ammirava
(l'ammirazione entusiastica degli altri era quel grasso alle ruote, indispensabile perché la
macchina della sua vita si movesse del tutto liberamente), e Petja appunto l'ammirava. Ma
soprattutto erano allegri perché la guerra era sotto Mosca, perché si andava a battersi sui
bastioni, perché distribuivano le armi, perché tutti scappavano, partivano per chissà dove,
perché, in genere, succedeva qualcosa di insolito, il che per gli uomini è sempre motivo di
gioia, specialmente per i giovani.

                                                                                          1018
www.writingshome.com
                               Lev Nicolaevic Tolstoj – Guerra e pace




XIII



       Il 31 agosto, sabato, in casa Rostov tutto era sottosopra. Tutte le porte erano
spalancate, tutti i mobili portati fuori o spostati, specchi e quadri tolti dalle pareti. Nelle
camere c'erano ovunque bauli, mucchi di paglia, carta da imballaggio e corde. I contadini e
i domestici che trasportavano la roba camminavano a passi pesanti sul parquet. In cortile
si ammassavano i carri dei contadini, alcuni già stracarichi e legati, altri ancora vuoti.

       Le voci e i passi dell'enorme quantità di domestici e di contadini arrivati coi carri,
che si chiamavano a vicenda, echeggiavano nella casa e nel cortile. Il conte era uscito fin
dal mattino. La contessa, che aveva una forte emicrania per il trambusto e il rumore, stava
sdraiata nella nuova stanza dei divani con delle compresse imbevute d'aceto sulla fronte.
Petja non era in casa (era andato a trovare un compagno con il quale aveva intenzione di
passare dalla milizia all'esercito attivo). Sonja, in salone, presenziava all'imballaggio della
cristalleria e delle porcellane. Nataša era seduta sul pavimento della sua camera vuota, fra
abiti, sciarpe e nastri sparsi dappertutto e, guardando fisso davanti a sé, teneva fra le mani
un vecchio abito da ballo, lo stesso abito (ormai vecchio a giudicare dalla foggia) che aveva
indossato per il suo primo ballo a Pietroburgo.

       Nataša si vergognava di non rendersi utile mentre tutti erano così occupati, e più
d'una volta aveva tentato di far qualcosa, ma non se la sentiva di lavorare; e d'altronde
non sapeva né poteva far nulla se non mettendoci tutta l'anima, tutte le forze. Era restata
per un po' vicino a Sonja quando imballavano le porcellane, avrebbe voluto dare una
mano; ma ben presto aveva piantato tutto in asso e si era ritirata in camera a sistemare la
sua roba. All'inizio si divertì a riporre abiti e nastri, ma poi quando dovette imballare
anche il resto cominciò ad annoiarsi.

       «Dunjaša, cara, ci pensi tu per piacere? Sì? Sì?»

       E quando Dunjaša di buona voglia, le promise di far tutto lei, Nataša si sedette in
terra, prese in mano il vecchio abito da ballo e si mise a pensare, ma non certo a ciò che
avrebbe dovuto interessarla in quel momento. La riscossero dai suoi pensieri il
chiacchierio delle domestiche, nelle camere vicine, e il rumore di passi frettolosi dalle
camere alla scala di servizio. Nataša si alzò e guardò dalla finestra. Nella strada si era
fermato un enorme convoglio di feriti.


                                                                                             1019
www.writingshome.com
                                Lev Nicolaevic Tolstoj – Guerra e pace


       Le cameriere, i camerieri, la guardarobiera, la njanja, il cuoco, i cocchieri, gli
staffieri, gli sguatteri stavano sulla porta e guardavano i feriti.

       Nataša, gettandosi sui capelli un fazzoletto bianco e tenendolo con tutt'e due le
mani per le cocche, uscì in strada.

       L'ex guardarobiera, la vecchia Mavra Kuzminièna, s'era staccata dalla folla che
premeva davanti al portone e, avvicinatasi a un carro sul quale, a mo' di cappotta, c'era un
riparo di stuoie, stava discorrendo con un giovane ufficiale pallido che vi era coricato.
Nataša si accostò di alcuni passi e poi si fermò timidamente, continuando a tenere il suo
fazzoletto e ascoltando ciò che diceva la guardarobiera.

       «Ma voi, dunque non avete nessuno a Mosca?» diceva Mavra Kuzminièna.
«Stareste più tranquillo in una casa, presso un privato... Da noi, per esempio, i signori
partono.»

       «Non so se lo permetteranno,» disse l'ufficiale con voce fioca. «Ecco il mio
comandante... domandateglielo» e indicò un grasso maggiore che stava tornando indietro
per la strada, lungo la fila dei carri.

       Con occhi spauriti Nataša guardò il volto dell'ufficiale ferito e poi subito si fece
incontro al maggiore.

       «Possono fermarsi in casa nostra i feriti?» domandò.

       Il maggiore sorrise e portò la mano alla visiera.

       «In cosa posso servirvi signorina?» disse, ammiccando cogli occhi e continuando a
sorridere.

       Nataša ripeté con calma la sua domanda, e il suo volto e tutto il suo contegno,
sebbene continuasse a tenere il fazzoletto per le cocche, erano così seri che il maggiore
smise di sorridere e, dopo aver riflettuto un attimo, come chiedendosi se la cosa fosse
possibile, le rispose poi affermativamente.

       «Oh sì, perché no, è possibile,» disse.

       Nataša piegò leggermente la testa e tornò a passi rapidi verso Mavra Kuzminièna,
che stava china sull'ufficiale e gli diceva qualcosa con pietosa sollecitudine.

       «Si può, l'ha detto lui, si può!» disse Nataša in un bisbiglio.



                                                                                       1020
www.writingshome.com
                               Lev Nicolaevic Tolstoj – Guerra e pace


       L'ufficiale che giaceva sotto il riparo di stuoie svoltò dentro il cortile dei Rostov e
decine di carri, su invito degli abitanti della città, cominciarono a entrare nei cortili
avvicinandosi alle gradinate d'ingresso delle case di via Povarskaja. Nataša era
evidentemente entusiasta dell'occasione di parlare con gente nuova, fuori del solito
schema di vita. Insieme a Mavra Kuzminièna cercò di far imboccare il cortile di casa sua al
maggior numero possibile di feriti.

       «Bisogna, però, avvisare papà...» disse Mavra Kuzminièna.

       «Fa niente, fa niente, non ha importanza! Per un giorno ci possiamo sistemare in
salotto. Si può dar loro tutto il nostro appartamento.»

       «Ma come, signorina...riflettete! Anche a metterli nei padiglioni, nelle stanze
disabitate, in quelle della njanja, dovreste comunque chiedere il permesso.»

       «E va bene, glielo chiederò.»

       Nataša corse in casa e, in punta di piedi, varcò la porta socchiusa della stanza dei
divani, dalla quale veniva odor d'aceto e di gocce di Hoffmann.

       «Dormite, mammina?»

       «Ah, come si fa a dormire!» disse, svegliandosi di colpo, la contessa che si era
assopita proprio allora.

       «Mammina, tesoro...» disse Nataša, mettendosi in ginocchio davanti alla madre e
accostando il viso stretto stretto al viso di lei. «Ho sbagliato, scusatemi, non lo farò più, vi
ho svegliata... È stata Mavra Kuzminièna a mandarmi qua: hanno portato dei feriti, degli
ufficiali, voi permettete? Altrimenti non sanno dove andare; io lo so già che voi siete
d'accordo...» disse rapidamente, senza riprender fiato.

       «Ma quali ufficiali? Chi hanno portato? Non ci capisco niente,» esclamò la contessa.

       Nataša scoppiò a ridere; anche la contessa ebbe un debole sorriso.

       «Sapevo che avreste acconsentito... allora io glielo vado a dire.»

       E Nataša, dato un bacio alla madre, si alzò e si avviò alla porta.

       In salone incontrò suo padre che rientrava da fuori con brutte notizie.

       «Abbiamo indugiato troppo!» esclamò il conte con involontario disappunto.
«Anche il club è chiuso e la polizia se ne va.»

                                                                                           1021
www.writingshome.com
                              Lev Nicolaevic Tolstoj – Guerra e pace


      «Papà, ho invitato i feriti in casa, fa niente, vero?» gli disse Nataša.

      «Certo, certo, non fa niente,» disse distrattamente il conte. «Non è di questo che si
tratta, ma adesso vi prego di non occuparvi di sciocchezze e di aiutare a fare i bagagli, e
domani partire, partire, partire!...» E il conte ripeté al maggiordomo e alla servitù lo stesso
ordine. A pranzo, Petja raccontò anche lui le sue novità.

      Disse che quel giorno il popolo aveva prelevato le armi al Cremlino, che anche se
nel manifesto di Rastopèin si diceva che sarebbe stato dato l'allarme fra un paio di giorni,
erano già state date disposizioni affinché l'indomani tutta la popolazione si recasse in armi
alle Tri Gory, dove si sarebbe svolto un gran combattimento.

      La contessa guardava con timida apprensione il volto allegro ed eccitato di suo
figlio, mentre veniva raccontando quelle cose. Sapeva che se avesse detto una sola parola,
se l'avesse pregato di non andare a quella battaglia (era sicura che lui era entusiasta dello
scontro imminente), Petja avrebbe risposto chissà cosa a proposito degli uomini,
dell'onore, della patria: cose così insensate, maschili, testarde, che non si sarebbe potuto
replicare nulla e la faccenda sarebbe stata definitivamente compromessa. Perciò, sperando
di combinare le cose in modo di poter partire prima e di portar via con sé Petja, in qualità
di difensore e protettore, non gli diceva nulla. Dopo pranzo chiamò il conte e, con le
lacrime agli occhi, lo supplicò di condurla via al più presto, quella notte stessa, se era
possibile. Con femminile, istintiva scaltrezza, lei, che fino a quel momento non aveva
mostrato la minima paura, adesso diceva che sarebbe morta di spavento se non fossero
partiti quella notte stessa. E non fingeva; ora aveva davvero paura di tutto.



XIV



      M.me Schoss, che era andata a trovare sua figlia, accrebbe più che mai lo spavento
della contessa raccontandole ciò che aveva visto in un deposito di alcolici di via
Mjasnitskaja. Ritornando per quella strada, non aveva potuto proseguire verso casa per la
presenza di una folla ubriaca che tumultuava davanti al deposito. Aveva preso una
carrozza di piazza ed era rientrata a casa facendo un lungo giro per i vicoli; il vetturino le
aveva raccontato che il popolo spaccava le botti del deposito, giacché tale era l'ordine.

      Dopo pranzo tutti i componenti della famiglia Rostov si accinsero con entusiastico
impegno all'imballaggio degli oggetti e ai preparativi per la partenza. Il vecchio conte, che
nel pomeriggio era improvvisamente divenuto attivo, non smetteva di andare dalla casa al
                                                                                            1022
www.writingshome.com
                                 Lev Nicolaevic Tolstoj – Guerra e pace


cortile e viceversa, urlando ordini sconclusionati alla servitù e facendole ancor più fretta.
Petja dava ordini in cortile. Sonja non sapeva che cosa fare sotto l'incalzare dei
contradditori ordini del conte e finiva col perdere completamente la testa. I servitori,
urlando, discutendo e facendo un gran chiasso, correvano su e giù per le stanze e il cortile.
Nataša, con l'ardore che metteva sempre in tutte le cose, si era messa improvvisamente
all'opera anche lei. Dapprima il suo intervento nel lavoro d'imballaggio fu accolto dagli
altri con diffidenza. Da lei tutti si aspettavano soltanto scherzi e non volevano darle retta;
ma, con ostinazione e accanimento, lei esigeva che le obbedissero, si arrabbiava, quasi
piangeva a vedere che non le davano ascolto, e infine riuscì ad ottenere la loro fiducia. La
sua prima impresa, che le costò immensi sforzi e le conferì definitiva autorità, fu
l'imballaggio dei tappeti. Il conte aveva in casa dei preziosi gobelins e tappeti persiani.
Quando Nataša si mise al lavoro, nel salone c'erano due casse aperte: una era già piena fin
quasi all'orlo di porcellane, l'altra di tappeti. Molte altre porcellane erano ancora sui tavoli
e se ne continuavano a portare dalla dispensa. Bisognava cominciare una nuova, terza
cassa e gli uomini andarono a prenderla.

       «Sonja, aspetta, possiamo sistemare tutto così,» disse Nataša.

       «Impossibile, signorina, ci abbiamo già provato,» disse il dispensiere.

       «No, aspetta, ti prego.» E Nataša cominciò a togliere dalla cassa i piatti e le scodelle
avvolti nella carta.

       «I piatti qui, fra i tappeti,» disse.

       «Ma solo di tappeti ce n'è ancora da riempire più di tre casse,» disse il dispensiere.

       «Ma aspetta, per piacere.» E Nataša si mise a vuotare la cassa e a scegliere gli
oggetti con rapidità e destrezza. «Questi no,» disse dei piatti di Kiev, «questi sì, fra i
tappeti,» disse dei piatti di Sassonia.

       «Ma lascia stare, Nataša; basta, via, sistemiamo tutto noi,» disse in tono di
rimprovero Sonja.

       «Eh, signorina!» diceva il maggiordomo.

       Ma Nataša non si arrese, tirò fuori tutto dalla cassa e cominciò di nuovo a riempirla
rapidamente dopo aver deciso che non era assolutamente il caso di portar via i modesti
tappeti di fattura domestica e le stoviglie superflue. Ed effettivamente, eliminata tutta la
roba di poco valore, tutto quello che non valeva la pena di portarsi dietro, tutta la roba di
valore si riuscì a sistemarla in sole due casse. Solo che il coperchio della cassa dei tappeti
                                                                                           1023
www.writingshome.com
                               Lev Nicolaevic Tolstoj – Guerra e pace


non voleva chiudersi. Si sarebbero potute togliere alcune cose, ma Nataša insisteva.
Tentava di accomodare meglio, di sistemare diversamente, obbligava il dispensiere e Petja
(che s'era trascinato dietro nel lavoro d'imballaggio) a premere sul coperchio e faceva lei
stessa sforzi disperati.

       «Ma basta, Nataša,» le disse Sonja. «Vedo che avevi ragione, ma togli quel che c'è
sopra.»

       «Non voglio!» gridò Nataša, scostandosi con la mano i capelli che le ricadevano sul
volto sudato e con l'altra continuando a schiacciare i tappeti. «Su, forza spingi, Petja,
spingi! Vasiliè, spingi!» gridava.

       I tappeti si appiattirono e il coperchio si chiuse. Battendo le mani, Nataša si mise a
urlare di gioia e le spuntarono le lacrime agli occhi. Ma fu cosa di un attimo. Subito mise
mano a un altro lavoro; tutti ormai avevano piena fiducia in lei e il conte non si arrabbiò
quando gli dissero che Natalja Il'inièna aveva mutato un suo ordine e i domestici
andavano da lei a chiedere se legare o no il carro e se era carico abbastanza. Le cose
procedevano più spedite grazie all'intervento di Nataša: si lasciavano le cose inutili e si
imballavano nel modo meno ingombrante quelle di valore.

       Ma per quanto tutta la servitù si desse da fare al massimo, a tarda notte non s'era
ancora riusciti a imballare tutto. La contessa si era addormentata e anche il conte andò a
dormire rimandando la partenza al mattino.

       Sonja e Nataša, senza svestirsi, dormirono nella stanza dei divani.

       In nottata un altro ferito passò per via Povarskaja e Mavra Kuzminièna, che stava
sul portone, lo fece entrare in casa Rostov. Quel ferito, così pensava Mavra Kuzminièna,
doveva essere una persona molto importante. Lo trasportavano infatti in un calesse
completamente chiuso dal mantice e con la cappotta calata. In cassetta, insieme al
cocchiere, stava seduto un anziano, rispettabile cameriere. Seguiva una carrozza con un
medico e due soldati.

       «Accomodatevi da noi, prego. I padroni partono, la casa è vuota,» disse la vecchia
rivolgendosi al vecchio cameriere.

       «Eh,» rispose il cameriere con un sospiro, «non speriamo nemmeno di poterlo
condurre a casa! Abbiamo una casa nostra, a Mosca, ma è lontana e ora è disabitata.»

       «Venite da noi, vi prego, in casa dei miei padroni c'è tutto quello che occorre,» disse
Mavra Kuzminièna. «Ma sta molto male?» soggiunse.
                                                                                         1024
www.writingshome.com
                               Lev Nicolaevic Tolstoj – Guerra e pace


       Il cameriere fece un gesto con una mano.

       «Non speriamo nemmeno di poterlo condurre a casa. Bisognerebbe domandare al
medico...»

       E il cameriere scese di cassetta e si avvicinò alla carrozza.

       «Va bene,» disse il dottore.

       Il cameriere tornò al calesse, ci diede un'occhiata dentro, scosse la testa, ordinò al
cocchiere di svoltare nel cortile e poi si fermò accanto a Mavra Kuzminièna.

       «Signore Iddio!» mormorò lei

       Mavra Kuzminiéna propose di portare il ferito su in casa.

       «I padroni non diranno nulla...» diceva.

       Ma bisognava evitare le scale e perciò il ferito venne trasportato nel padiglione
annesso alla casa e adagiato nella vecchia camera di m.me Schoss. Il ferito era il principe
Andrej Bolkonskij.



XV



       Sorse l'ultimo giorno di Mosca. Era una limpida, lieta giornata autunnale. Era
domenica. Come in tutte le altre domeniche, da tutte le chiese le campane invitavano a
messa. Nessuno ancora, a quanto pareva, capiva quel che aspettava Mosca.

       Soltanto due sintomi, della vita sociale, riflettevano l'esatta situazione di Mosca: la
plebe, ossia i poveri, e i prezzi. Operai, domestici, contadini, in una folla immensa a cui si
univano funzionari, seminaristi e nobili, all'alba di quel giorno, si incamminarono verso le
Tri Gory. Dopo aver sostato a lungo lassù, stanchi di aspettare Rastopèin, e convinti che
Mosca sarebbe stata abbandonata, tutti costoro si sparpagliarono per Mosca, per bettole e
trattorie. Anche i prezzi quel giorno indicavano la reale situazione. I prezzi delle armi,
dell'oro, dei carri e dei cavalli continuavano a salire, mentre i prezzi delle cotonate e degli
articoli di lusso continuavano a scendere, tanto che verso la metà della giornata ci furono
casi in cui merci costose, come le stoffe, furono portate via dai vetturali a metà prezzo,
mentre per un cavallo di contadini venivano pagati cinquecento rubli; quanto ai mobili,
agli specchi e ai bronzi, invece, venivano dati via per nulla.
                                                                                          1025
www.writingshome.com
                                  Lev Nicolaevic Tolstoj – Guerra e pace


        Nella nobile e vecchia casa dei Rostov il disgregarsi delle consuete condizioni di
vita aveva avuto riflessi assai deboli. Avvenne soltanto che di tutta la numerosa servitù
nella notte scomparvero tre uomini, ma niente era stato rubato; e per quanto riguardava i
prezzi, risultò che i trenta carri giunti dalle campagne costituivano un'immensa ricchezza
che molti invidiavano e per la quale offrivano ai Rostov somme enormi. Non solo
venivano offerte somme enormi per quei carri, ma fin dalla sera e dall'alba del I°
settembre, nel cortile dei Rostov giunsero numerosi attendenti e domestici inviati dagli
ufficiali feriti, che si unirono agli stessi feriti alloggiati in casa Rostov e nelle case vicine a
supplicare i domestici di fare l'impossibile perché i padroni concedessero loro qualche
carro per uscire da Mosca. Il maggiordomo al quale rivolgevano simili richieste, benché
provasse compassione per i feriti, rifiutava categoricamente, dicendo che non aveva
nemmeno il coraggio di parlarne al conte. Per quanta pena facessero i feriti costretti a
rimanere lì, era evidente che se si fosse dato un carro, non ci sarebbe stato motivo per non
darne un altro e poi un altro ancora, e poi tutti, fino alle vetture dei padroni. Trenta carri
non potevano salvare tutti i feriti e, nella sventura comune, non si poteva non pensare a se
stessi e alla propria famiglia.

        Così pensava il maggiordomo per il suo padrone.

        Il mattino del I° settembre, il conte Ilija Andreiè, svegliatosi per primo, uscì pian
piano dalla camera da letto per non svegliare la contessa che si era assopita soltanto verso
il mattino e si affacciò alla scala d'ingresso nella sua vestaglia di seta lilla. I carri, coi carichi
ben assicurati dalle corde, stavano nel cortile. Davanti alla scalinata d'ingresso stavano le
carrozze. Il maggiordomo era presso la scalinata e discorreva con un vecchio attendente e
con un giovane ufficiale pallido, che aveva un braccio legato al collo. Vedendo il conte, il
maggiordomo fece all'ufficiale e all'attendente un gesto severo e significativo perché si
allontanassero.

        «Allora, è tutto pronto, Vasiliè?» disse il conte grattandosi la testa calva, guardando
bonariamente l'ufficiale e l'attendente e facendo un cenno con il capo. (Al conte piacevano
le facce nuove.)

        «Si può attaccare anche subito, Eccellenza.»

        «Benissimo, appena si sveglierà anche la contessa, ci metteremo in viaggio, con
l'aiuto di Dio! Voi cosa desiderate, signori?» si rivolse all'ufficiale. «Siete sistemati in casa
mia?»

        L'ufficiale si fece avanti. Sul suo volto pallido avvampò improvviso un vivido
rossore.
                                                                                                 1026
www.writingshome.com
                                  Lev Nicolaevic Tolstoj – Guerra e pace


       «Conte, fatemi la grazia, permettetemi... per amor di Dio... di sistemarmi in qualche
modo sui vostri carri. Qui con me non ho nulla... Magari in cima a un carico... è lo stesso...»

       L'ufficiale non aveva ancora finito di parlare che l'attendente si rivolse al conte con
la stessa preghiera per il suo signore.

       «Oh, sì, sì, sì,» s'affrettò a dire il conte. «Ne sarò lieto, molto lieto. Vasiliè, disponi
tu, fa sgomberare uno o due carri, insomma quello che occorre...» disse il conte
impartendo istruzioni in termini assai vaghi.

       Ma nello stesso istante la calorosa espressione di riconoscenza dell'ufficiale
consolidò le sue intenzioni. Il conte si guardò attorno: nel cortile, nell'andito del portone,
alle finestre del padiglione, ovunque c'erano feriti e attendenti. Tutti guardavano il conte e
avanzavano verso la scalinata.

       «Vogliate salire in galleria, eccellenza; che cosa ordinate per quanto riguarda i
quadri?» disse il maggiordomo.

       E il conte entrò insieme a lui nella casa, ripetendo il suo ordine di non respingere i
feriti che chiedessero di partire.

       «D'altra parte credo che si possa scaricare qualcosa,» aggiunse con voce sommessa e
furtiva, come se temesse di essere udito da qualcuno.

       Alle nove si svegliò la contessa, e Matrëna Timofeevna, sua antica cameriera, che
ora presso di lei svolgeva le funzioni di capo dei gendarmi, venne a riferire alla sua
signora che Mar'ja Karlovna era molto offesa e che gli abiti estivi delle signorine non
potevano restare lì. Quando la contessa chiese perché m.me Schoss fosse tanto offesa, si
scoprì che il suo baule era stato tolto da un carro e che tutti i carri venivano slegati, e al
posto delle casse venivano caricati i feriti che il conte, nella sua semplicità, aveva dato
ordine di portar via con loro. La contessa fece chiamare in camera il marito.

       «Cos'è, mio caro, questa cosa che m'hanno riferito? Scaricano la roba?»

       «Sai, ma chère, ti volevo dire... ma chère contessuccia... è venuto un ufficiale a
pregarmi di dare qualche carro per trasportare i feriti. Questa è tutta roba che si può
ricomprare, mentre loro come possono restare, pensaci!... Il fatto è che sono qui da noi in
cortile, siamo stati noi a chiamarli, ci sono pure degli ufficiali... Sai, io penso, davvero, ma
chère, ecco, ma chère... lascia che li carichino... tanto, che fretta c'è?...»




                                                                                             1027
www.writingshome.com
                                  Lev Nicolaevic Tolstoj – Guerra e pace


          Il conte diceva tutto questo timidamente, come sempre quando c'erano in ballo
questioni d'interesse. La contessa, dal canto suo, era ormai abituata a questo tono, che
precedeva sempre qualche iniziativa destinata a danneggiare i figli, come, per esempio, la
costruzione di una galleria, di una serra, l'allestimento di un teatro o di un'orchestra
privata; ed era anche abituata, e lo considerava suo dovere, ad opporsi a ciò che veniva
esposto con quel tono timido.

          Assunse la sua solita aria sottomessa e querula e disse al marito:

          «Senti, conte, hai fatto in modo che per la casa ormai non ci danno più niente e
adesso vuoi distruggere così tutto il patrimonio nostro, e dei nostri figli. Ma se dici tu stesso
che in casa c'è roba per centomila rubli! Io, amico mio, non sono d'accordo, assolutamente!
Fa come vuoi!... Ai feriti pensa il governo. Loro lo sanno. Guarda qui di fronte, dai
Lopuchin, già l'altro ieri hanno portato via tutto, fino all'ultima briciola. Ecco come fa la
gente. Soltanto noi siamo così stupidi. Se non di me, abbi almeno compassione dei tuoi
figli.»

          Il conte agitò le braccia e usci dalla stanza senza dir niente.

          «Papà! Che cosa c'è?» disse Nataša che era entrata subito dopo di lui nella stanza
della madre.

          «Niente! Di che cosa t'impicci!» disse arrabbiato il conte.

          «No, ho sentito...» disse Nataša. «E perché la mamma non vuole?»

          «Ma di che t'impicci?» ripeté il conte urlando.

          Nataša se ne andò alla finestra e rimase pensierosa.

          «Papà, arriva Berg,» esclamò a un tratto, guardando fuori dalla finestra.



XVI



          Berg, genero dei Rostov, era già colonnello con tanto di Vladimir e di Anna al collo
e occupava sempre lo stesso tranquillo e piacevole posto di vicecapo di Stato Maggiore del
vice-capo di Stato Maggiore del primo settore del secondo corpo d'armata.

          Il I° settembre, proveniente dall'armata, era arrivato a Mosca.

                                                                                            1028
www.writingshome.com
                                Lev Nicolaevic Tolstoj – Guerra e pace


       A Mosca non aveva nulla da fare, ma aveva notato che tutti chiedevano di venire
dall'esercito a Mosca e che qui facevano chissà che cosa. Perciò anche lui aveva ritenuto
necessario chiedere una licenza per motivi domestici e familiari.

       Era arrivato in casa del suocero col suo elegante calessino tirato da un paio di
cavalli bai ben pasciuti, uguali a quelli che aveva un certo principe di sua conoscenza.
Guardò attentamente i carri in cortile e, salendo per la scala d'ingresso, tirò fuori un
fazzoletto tutto lindo e vi fece un nodo.

       Dall'anticamera entrò con passo agile e impaziente nel salotto e abbracciò il conte,
baciò la mano a Nataša e a Sonja e si affrettò a informarsi della salute della mammina.

       «Che c'entra adesso la salute? Su, racconta invece,» disse il conte, «che fa l'esercito?
Si ritira o ci sarà ancora battaglia?»

       «Solo l'eterno Dio, papà,» disse Berg, «può decidere i destini della patria. L'esercito
è infiammato di eroismo e adesso i capi si sono riuniti a consiglio. Che cosa succederà, non
lo sa nessuno. Ma da un punto di vista generale, posso dirvi, papà, che tanto eroismo,
tanto autentico e antico coraggio quanto l'esercito russo hanno... ha...» si corresse,
«mostrato, o dimostrato, nella battaglia del 26 agosto, non esistono parole adatte per
descriverlo... Io vi dico, papà (si batté il petto come se l'era battuto un generale che aveva
raccontato la cosa in sua presenza, ma un po' troppo tardi, perché bisognava battersi il
petto alle parole «l'esercito russo»), «io vi dico apertamente che noi superiori non soltanto
non dovevamo incitare i soldati, o roba del genere, ma riuscivamo a fatica a trattenere
simili, simili... simili eroiche, antiche gesta di coraggio,» disse con fretta precipitosa. «Il
generale Barclay de Tolly ha rischiato costantemente la vita in testa ai suoi soldati, ve lo
dico io. Il nostro corpo d'armata era disposto sul pendio del monte. Potete immaginarvi...»

       E qui Berg raccontò tutto quello che ricordava dei vari racconti che aveva ascoltato
in quei giorni. Nataša, senza mai staccare da Berg il suo sguardo imbarazzante, lo fissava
come se cercasse sul suo viso la soluzione di un problema.

       «Insomma, l'eroismo dimostrato dai soldati russi non si può immaginare né
descrivere degnamente!» disse Berg, girandosi a sua volta a guardare Nataša, e come
cercando d'ingraziarsela con un sorriso in risposta al suo sguardo ostinato. «La Russia non
è a Mosca, è nei cuori dei suoi figli! È così, papà, non è vero?» continuò Berg.

       In quel momento dalla stanza dei divani uscì la contessa, con la stanchezza e lo
scontento dipinti sul volto. Berg saltò su in fretta, baciò la mano della contessa, s'informò


                                                                                          1029
www.writingshome.com
                                Lev Nicolaevic Tolstoj – Guerra e pace


della sua salute ed esprimendo la propria partecipazione al suo stato d'animo, con un
tentennamento del capo, si sedette vicino a lei.

       «Sì, mammina, ve lo dico sinceramente: sono tempi duri e penosi per ogni russo.
Ma perché preoccuparsi così? Siete ancora in tempo per partire...»

       «Non capisco che cosa facciano i domestici,» disse la contessa rivolgendosi al
marito, «mi hanno detto proprio adesso che non è pronto ancora nulla. Bisogna pure che
qualcuno dia ordini. C'è persino da rimpiangere Mitenka. Così non si finirà mai!»

       Il conte avrebbe voluto dire qualcosa, ma, evidentemente, si trattenne. Si alzò dalla
sedia e si avviò verso la porta.

       Intanto Berg, come per soffiarsi il naso, tirò fuori dalla tasca il fazzoletto e, vedendo
il nodo che vi aveva fatto, rimase pensieroso e scosse la testa in modo triste e significativo.

       «Ah già, papà, ho una grande preghiera da farvi,» disse.

       «Hmm?...» disse il conte fermandosi.

       «Passavo adesso davanti alla casa degli Jusgpov,» disse Berg ridendo.
«L'amministratore, che è un mio conoscente, mi è corso incontro e mi ha chiesto se non
volessi comprare qualcosa. Io sono entrato, sapete, tanto per curiosità, e ho visto una
piccola chiffonière che fa anche da toilette. Sapete anche voi quanto Veruška desideri un
mobiletto così e quanto abbiamo discusso in proposito. (Non appena aveva cominciato a
parlare della chiffonière nonché toilette, Berg era passato senza avvedersene al solito tono di
soddisfazione per la sua ben ordinata azienda familiare.) E che incanto! Si ribalta davanti e
poi ha il segreto inglese, sapete? E Veroèka lo desiderava da un pezzo. Così vorrei farle
una sorpresa. Ho visto da voi tanti di quei contadini in cortile. Datamene uno per piacere,
io gli darò una bella mancia e...»

       Il conte si accigliò e tossicchiò.

       «Chiedetelo alla contessa, non sono io che dà gli ordini.»

       «Se vi crea difficoltà, vi prego, non fa niente,» disse Berg. «Volevo solo far piacere a
Veruška.»

       «Ah, andatevene tutti al diavolo, al diavolo, al diavolo e al diavolo!...» gridò il
vecchio conte. «Mi fate girare la testa» e uscì dalla stanza.

       La contessa si mise a piangere.

                                                                                           1030
www.writingshome.com
                                Lev Nicolaevic Tolstoj – Guerra e pace


       «Eh, sì, mammina, sono tempi molto duri!» disse Berg.

       Nataša uscì insieme al padre e, come riflettendo faticosamente su qualcosa,
dapprima gli andò dietro e poi, di corsa, scese al piano inferiore.

       Sulla scalinata d'ingresso c'era Petja, occupato ad armare i domestici che sarebbero
partiti con loro da Mosca. In cortile i carri, ancora carichi, erano sempre fermi. Solo due
erano stati slegati e su uno stava salendo un ufficiale sorretto dall'attendente.

       «Tu lo sai, il motivo?» domandò Petja a Nataša.

       (Nataša capì che Petja voleva dire: perché avevano litigato il padre e la madre?)
Non rispose.

       «Perché il papà voleva dare tutti i carri ai feriti,» disse Petja. «Me l'ha detto Vasiliè.
Secondo me...»

       «Secondo me,» esclamò improvvisamente, quasi urlando, Nataša, volgendo a Petja
il viso rosso di rabbia, «secondo me, questa è una tale bassezza, una tale infamia, una tale...
non so! Siamo forse dei tedeschi?...»

       La voce le tremò per i singhiozzi convulsi e lei, temendo di lasciare indebolire e
svanire a vuoto la carica di rabbia che aveva dentro, si voltò e corse a precipizio su per le
scale. Berg era seduto accanto alla contessa e la consolava con rispettosa familiarità, il
conte andava su e giù nella stanza con la pipa in mano, quand'ecco Nataša irrompere lì
dentro col viso alterato dalla rabbia e avvicinarsi a passi rapidi alla madre.

       «È un'infamia! È una bassezza!» si mise a gridare. «È impossibile che abbiate
ordinato questo.»

       Berg e la contessa la guardavano perplessi e sgomenti. Il conte si fermò vicino alla
finestra e rimase in ascolto.

       «Mammina, è impossibile; guardate che cosa succede in cortile!» gridò Nataša.
«Quella gente resta qui!...»

       «Che cos'hai? Chi, quella gente? Che vuoi?»

       «I feriti, ecco chi! È impossibile, mammina; è una cosa inaudita...No, mammina,
tesoro, così non va, è assurdo, scusate... Mammina, ma che c'importa della roba che
portiamo via, guardate soltanto che cosa succede in cortile... Mammina!... È una cosa
impossibile...»

                                                                                            1031
www.writingshome.com
                               Lev Nicolaevic Tolstoj – Guerra e pace


       Il conte stava accanto alla finestra e, senza girare il capo da quella parte, ascoltava le
parole di Nataša. A un tratto soffiò con il naso e s'accostò di più col viso ai vetri.

       La contessa diede un'occhiata alla figlia, le lesse in volto la vergogna che provava
per sua madre, capì perché il marito adesso non si voltava a guardarla, e volse intorno lo
sguardo smarrita.

       «Ah, fate pure come volete! Io non impedisco niente!» disse senza ancora arrendersi
del tutto.

       «Mammina, cara, perdonatemi!»

       Ma la contessa allontanò la figlia e si avvicinò al conte.

       «Mon cher, dai tu gli ordini necessari...Io di queste cose non mi intendo...» disse
abbassando gli occhi con aria colpevole.

       «I pulcini... i pulcini insegnano alla chioccia...» esclamò il conte piangendo di gioia e
abbracciò la moglie, che fu contenta di nascondere sul petto di lui il viso vergognoso.

       «Papà, mammina! Si può dare l'ordine? Si può?...» domandava Nataša. «Potremo
ugualmente prendere le cose indispensabili...» aggiunse.

       Il conte le fece un cenno d'assenso con il capo e Nataša, con quel passo agile e lesto
con cui giocava a rincorrersi, attraversò di corsa il salone fino in anticamera, e poi giù per
le scale fino in cortile.

       I domestici si raccolsero intorno a Nataša e non riuscirono a credere allo strano
ordine che impartiva finché il conte in persona non confermò, a nome di sua moglie,
l'ordine di utilizzare tutti i carri per i feriti e di trasportare i bauli nei magazzini. Quando
ebbero capito l'ordine, i domestici si accinsero ad eseguirlo con gioia febbrile. L'ordine,
adesso, non solo non sembrava più tanto strano ai domestici, ma, al contrario, pensavano
che non potesse essere altrimenti, proprio come un quarto d'ora prima nessuno trovava
niente di strano nell'abbandonare lì i feriti e nel portare via la roba, e sembrava che non si
potesse fare diversamente.

       Tutta la servitù, come per scontare di non averlo fatto prima, si dedicò con ardente
premura al nuovo lavoro di sistemazione dei feriti. Nella case vicine si sparse la voce che
c'erano dei carri disponibili e i feriti che vi si trovavano cominciarono ad affluire nel cortile
dei Rostov. Molti feriti chiedevano che non si scaricasse la roba e che li lasciassero,
soltanto, mettersi su in cima. Ma, una volta cominciato, lo scarico dei carri non poteva più

                                                                                            1032
www.writingshome.com
                                Lev Nicolaevic Tolstoj – Guerra e pace


essere interrotto. Lasciare tutta la roba o soltanto la metà era lo stesso. Nel cortile adesso
stavano sparpagliate le casse abbandonate di stoviglie, bronzi, quadri, specchi, che la notte
prima erano state imballate con tanta cura, e tutti continuavano a cercare e a trovare il
modo di togliere questo o quest'altro e di cedere altri carri.

        «Se ne possono prendere ancora quattro,» disse l'amministratore, «io darò il mio
carro, altrimenti questi dove li mettiamo?»

        «Ma date anche la mia vettura-guardaroba,» disse la contessa. «Dunjaša verrà nella
mia carrozza.»

        Cedettero anche la vettura-guardaroba che fu mandata a prendere i feriti due case
più in là. Tutti i familiari e i domestici erano in preda ad una gaia eccitazione. Nataša era
in uno stato d'animazione entusiastica e felice, come da tempo non provava.

        «Dove lo leghiamo questo?» dicevano i domestici collocando un baule sullo stretto
portabagagli di una carrozza, «bisognerebbe tenersi almeno un carro.»

        «Ma che cosa c'è dentro?» domandò Nataša.

        «I libri del conte.»

        «Lasciatelo. Ci penserà Vasiliè a riporlo. Non sono necessari.»

        Il calesse era pieno di gente; ci si chiedeva dove far accomodare Pëtr Il'iè.

        «Andrà a cassetta. Tu monti a cassetta, non è vero, Petja?» gridò Nataša.

        Anche Sonja si affaccendava di qua e di là senza un momento di riposo, ma lo scopo
del suo tramenìo era opposto a quello di Nataša: metteva via la roba che doveva restare,
ne prendeva nota, per desiderio della contessa, e s'ingegnava di portarne dietro il più
possibile.



XVII



        Verso le due del pomeriggio le quattro carrozze dei Rostov, coi cavalli pronti e
cariche di bagagli, attendevano davanti all'ingresso di casa. Dal cortile uscivano uno dietro
l'altro i carri con i feriti.


                                                                                         1033
www.writingshome.com
                                Lev Nicolaevic Tolstoj – Guerra e pace


        La carrozza su cui trasportavano il principe Andrej, passando davanti all'ingresso,
attirò l'attenzione di Sonja, che insieme ad una cameriera stava sistemando il sedile per la
contessa nell'enorme, alta carrozza di quest'ultima, in sosta davanti alle scale.

        «Di chi è quella carrozza?» domandò Sonja affacciandosi al finestrino.

        «Ah, non lo sapevate signorina?» rispose la cameriera. «Un principe ferito; ha
pernottato qui e parte anche lui con noi.»

        «Ma chi è? Come si chiama?»

        «È proprio lui, il fidanzato nostro d'una volta....il principe Bolkonskij!» rispose
sospirando la cameriera. «Dicono che sia in fin di vita.»

        Sonja saltò giù dalla carrozza e corse dalla contessa. Già vestita per il viaggio, con lo
scialle e il cappello, la contessa camminava stancamente su e giù per il salotto, aspettando
d'essere raggiunta dalle persone di famiglia con cui doveva restare un po' seduta, a porte
chiuse, e pregare prima della partenza. Nataša, in salotto, non c'era.

        «Maman,» disse Sonja. «Il principe Andrej è qui, ferito a morte. Viaggia insieme a
noi.»

        La contessa spalancò gli occhi spaventata e, afferrando Sonja per un braccio, si
guardò in giro.

        «Nataša?» mormorò.

        Tanto per Sonja che per la contessa questa notizia ebbe, in quel primo istante,
soltanto un significato. Conoscevano bene la loro Nataša e il terrore di ciò che avrebbe
potuto provocare in lei quella notizia soffocò qualsiasi loro sentimento di compassione nei
confronti di quell'uomo che pure entrambe amavano.

        «Nataša non lo sa ancora, ma lui viaggia con noi...» disse Sonja.

        «Hai detto che è in punto di morte?»

        Sonja annuì con la testa.

        La contessa abbracciò Sonja e scoppiò a piangere.

        «Le vie del Signore sono imperscrutabili!» pensò, sentendo che in tutto quello che
stava accadendo cominciava ad affiorare la mano dell'Onnipotente, nascosta finora allo
sguardo degli uomini.

                                                                                            1034
www.writingshome.com
                               Lev Nicolaevic Tolstoj – Guerra e pace


       «Ebbene, mamma, tutto è pronto... Di che parlavate?» domandò, animata in viso,
Nataša, entrando di corsa nella stanza.

       «Niente,» disse la contessa. «Se è pronto, partiamo.»

       E si chinò sul suo ridicule per nascondere il viso sconvolto. Sonja abbracciò Nataša e
la baciò.

       Nataša le gettò un'occhiata interrogativa.

       «Che hai? Che cosa è successo?»

       «Niente... Non c'è niente...»

       «Qualcosa di brutto per me?... Che cosa?» insisté la sensibile Nataša.

       Sonja sospirò e non rispose nulla. In quel momento il conte, Petja, m.me Schoss,
Mavra Kuzminièna e Vasiliè entrarono nel salotto; dopo aver chiuso le porte, tutti si
sedettero e rimasero per vari minuti in silenzio senza guardarsi l'un l'altro.

       Il conte si alzò per primo e, con un profondo sospiro, si fece il segno della croce
rivolto a un'immagine sacra. Tutti fecero lo stesso. Poi il conte abbracciò Maria
Kuzminièna e Vasiliè, che restavano a Mosca, e, mentre quelli gli prendevano la mano e lo
baciavano sulla spalla, lui dava loro dei leggeri colpetti sulla schiena, borbottando parole
confuse, con tono affettuoso e incoraggiante. La contessa era andata nella stanza delle
icone e Sonja la trovò lì in ginocchio davanti alle immagini rimaste qua e là sulla parete.
(Le immagini più care per tradizione familiare erano state tolte: le portavano via con loro.)

       Sull'ingresso e in cortile i domestici che partivano, con i pugnali e le spade di cui li
aveva armati Petja, con i pantaloni infilati negli stivali, con cinghie e fasce ben strette alla
vita, salutavano quelli che rimanevano.

       Come avviene in ogni partenza, molte cose erano state dimenticate o non erano
state sistemate a dovere e i due aiduki restarono a lungo accanto allo sportello della
carrozza, ai due lati del predellino già calato, in attesa d'aiutare a salire la contessa, mentre
le cameriere correvano con cuscini e fagotti dalla casa alle carrozze, alla vettura aperta, al
calessino, e viceversa.

       «Mai che facciano una cosa giusta!» disse la contessa. «Lo sai bene che io non posso
star seduta a questo modo.»



                                                                                            1035
www.writingshome.com
                                Lev Nicolaevic Tolstoj – Guerra e pace


       E Dunjaša, a denti stretti e senza rispondere, con un'espressione di rimprovero sul
viso, si slanciava nella carrozza e riaccomodava in un altro modo i cuscini.

       «Ah, questa gente!» diceva il conte scuotendo la testa.

       Il vecchio cocchiere Efim, l'unico col quale la contessa si fidasse a viaggiare, se ne
stava seduto in cassetta, e non si voltava nemmeno a guardare quello che succedeva dietro
di lui. Grazie a un'esperienza di trent'anni sapeva che non gli avrebbero detto ancora tanto
presto «Andiamo con Dio!» e che, quando gliel'avessero detto, l'avrebbero fermato ancora
un paio di volte e poi la contessa in persona si sarebbe affacciata al finestrino e l'avrebbe
mandato a prendere delle cose dimenticate e poi l'avrebbero fermato ancora una volta per
pregarlo, in nome di Dio, di essere prudente nelle discese. Lo sapeva bene, e così aspettava
con più pazienza dei suoi cavalli (specialmente del baio di sinistra Sokol, che batteva con
lo zoccolo e mordeva il morso). Finalmente tutti si sedettero; il predellino fu sollevato e
ritirato dalla carrozza, lo sportello sbatté, mandarono a cercare una cassetta, la contessa si
affacciò e disse quello che doveva. Allora Efim si tolse lentamente il berretto, e si fece il
segno della croce. Il postiglione e tutti i domestici fecero lo stesso.

       «Andiamo con Dio!» disse Efim rimettendosi il cappello. «Parti!»

       Il postiglione dette il segnale di partenza. Il timoniere di destra premette sul
pettorale, le alte molle stridettero e la cassa della carrozza traballò. Il lacché saltò a cassetta
quando la vettura era già in moto. Nell'uscire dal cortile la carrozza sussultò sul selciato
sconquassato; nello stesso modo sussultarono gli altri veicoli e il convoglio si avviò su per
la strada in salita. Nelle carrozze, nel calesse e nel calessino tutti si fecero il segno della
croce, rivolti alla chiesa che stava là di fronte. I domestici che rimanevano a Mosca
camminavano ai due lati delle carrozze, accompagnandole per un breve tratto.

       Di rado Nataša aveva provato una sensazione di gioia così intensa come quella che
provava ora seduta in carrozza vicino alla contessa, mentre guardava i muri di quella
Mosca abbandonata e in subbuglio che le passavano lentamente davanti agli occhi. Ogni
tanto si affacciava al finestrino e spingeva lo sguardo indietro e avanti, al lungo convoglio
di feriti che li precedeva. Quasi in testa a tutti gli altri veicoli scorgeva la cappotta chiusa
della carrozza del principe Andrej. Lei non sapeva chi ci fosse dentro e ogni volta che
guardava fuori, per raffigurarsi la lunghezza del convoglio, cercava con gli occhi quella
carrozza. Sapeva che era in testa a tutte.

       A Kudrino, provenienti da Nikitskaja, dalla Presnja, da Podnovinskoe, il convoglio
dei Rostov ne incontrò altri simili, e sulla Sadovaja le carrozze e i carri procedevano ormai
in doppia fila.
                                                                                              1036
www.writingshome.com
                                 Lev Nicolaevic Tolstoj – Guerra e pace


          Mentre si lasciavano indietro la Torre di Sucharëv, Nataša, che osservava con
sguardo rapido e curioso la gente che passava a piedi o in carrozza, gridò
improvvisamente con gioia e stupore:

          «Signore benedetto! Mamma, Sonja, guardate, è lui!»

          «Chi? Chi?»

          «Guardate, è proprio lui, Bezuchov!» disse Nataša, sporgendosi dal finestrino della
carrozza e fissando un uomo alto e grasso in caffetano da cocchiere (ma dall'andatura e dal
portamento era evidentemente un signore travestito) che si stava avvicinando all'arco
della Torre di Sucharëv in compagnia di un giallo vecchietto sbarbato, in cappotto di lana
crespa.

          «Diamine, è Bezuchov quello col caffetano, insieme a quella specie di ragazzo
vecchio! Diamine,» disse Nataša, «guardate, guardate!»

          «Ma no, non è mica lui. Che stupidaggini vai raccontando?»

          «Mamma,» gridò Nataša, «mi faccio tagliare la testa se non è lui! Ve l'assicuro.
Ferma, ferma!» gridò al cocchiere, ma il cocchiere non poteva fermare, perché dalla
Mešèanskaja sbucavano altri carri e carrozze e già i cocchieri urlavano contro i Rostov che
andassero avanti e non bloccassero gli altri.

          Effettivamente, benché a distanza molto maggiore di poco prima, tutti i Rostov
videro Pierre, o un uomo straordinariamente somigliante a Pierre, in caffetano da
cocchiere, camminare con la testa china e la faccia seria, accanto a un piccolo vecchietto
senza barba che aveva l'aspetto di un cameriere. Il vecchietto si accorse che qualcuno si
sporgeva a guardarli dalla carrozza e, sfiorato rispettosamente il gomito di Pierre, gli disse
qualcosa indicando le vetture. Per un pezzo Pierre non riuscì a capire cosa gli volesse dire
l'altro, tanto era immerso, evidentemente, nei suoi pensieri. Infine, quando capì, girò lo
sguardo dove l'altro gli indicava e, riconosciuta Nataša, cedendo al primo impulso, si
diresse verso la carrozza. Ma, fatti una decina di passi, dovette venirgli in mente qualcosa,
e si fermò di colpo.

          Il viso di Nataša, sporto fuori della carrozza, era raggiante di affetto misto a tenera
ironia.

          «Pëtr Kirillyc, venite! Vi abbiamo riconosciuto! È incredibile!» gridava tendendogli
una mano. «Come mai? Perché siete vestito così?»


                                                                                            1037
www.writingshome.com
                                Lev Nicolaevic Tolstoj – Guerra e pace


        Pierre prese la mano che gli veniva tesa e, sempre camminando (perché la carrozza
continuava a muoversi) la baciò in modo goffo.

        «Che cosa vi succede, conte?» domandò con voce meravigliata e piena di
commiserazione la contessa.

        «Cosa mi succede? Perché? Non me lo chiedete,» disse Pierre e si voltò a guardare
Nataša, il cui sguardo raggiante e felice (lui lo sentiva anche senza vederla in volto)
attirava col suo enorme fascino.

        «Ma che fate? Restate a Mosca, forse?»

        Pierre tacque.

        «A Mosca?» disse poi interrogativamente. «Sì, a Mosca. Addio.»

        «Ah, come vorrei essere un uomo, resterei senz'altro con voi. Ah, com'è bello!» disse
Nataša. «Mamma, mi lasciate?, io resto.»

        Pierre guardò distrattamente Nataša e avrebbe voluto dire qualcosa, ma la contessa
gli tolse la parola:

        «Vi siete trovato alla battaglia, abbiamo sentito dire?»

        «Sì, mi ci sono trovato,» rispose Pierre. «Domani ce ne sarà un'altra!...» fece per
cominciare, ma Nataša lo interruppe:

        «Ma cos'avete conte? Non sembrate più voi...»

        «Ah, non me lo chiedete, non me lo chiedete, anch'io non ci capisco nulla. Domani...
Ma no! Addio, addio,» disse, «tempi terribili!»

        E, restando indietro alla carrozza, si ritirò verso il marciapiede.

        Nataša restò affacciata ancora per un pezzo al finestrino, irraggiando verso di lui un
sorriso affettuoso e felice anche se lievemente ironico.



XVIII



        Erano già due giorni che Pierre, scomparso da casa, viveva nell'appartamento vuoto
del defunto Bazdeev. Ecco com'era andata.
                                                                                         1038
www.writingshome.com
                              Lev Nicolaevic Tolstoj – Guerra e pace


      Il giorno successivo al suo ritorno a Mosca e al suo incontro con Rastopèin, Pierre
s'era svegliato e per un bel pezzo non era riuscito a capire dove si trovasse e che cosa si
volesse da lui. Quando, fra i nomi delle varie persone che l'aspettavano in anticamera, gli
avevano riferito che c'era anche un francese con una lettera da parte della contessa Elena
Vasilievna, era caduto improvvisamente in preda a quella sensazione di confusione e di
sconforto a cui era incline ad abbandonarsi. Improvvisamente gli era parso che tutto fosse
ormai finito, che tutto si fosse confuso, che nessuno avesse più torto né ragione, che il
futuro non avrebbe portato più nulla, e che non ci fosse nessuna via d'uscita da quella
situazione. Sorridendo in modo innaturale e brontolando chissà che cosa, o sprofondava in
una poltrona in un'attitudine d'impotenza, o si alzava e si avvicinava alla porta per spiare
in anticamera attraverso una fessura, o agitando le mani, ritornava indietro e afferrava un
libro. Il maggiordomo era venuto ad annunciargli, per la seconda volta, che il francese con
la lettera della contessa aveva estremo desiderio di parlargli, fosse anche per un solo
momento, e che da parte della vedova di I.A. Bazdeev erano venuti a pregarlo di prendere
in consegna i libri, dato che la signora Bazdeeva partiva per la campagna.

      «Ah, sì, subito, aspetta... Oppure no... ma no, va a dire che vengo subito,» disse
Pierre al maggiordomo.

      Ma non appena il maggiordomo fu uscito, Pierre prese il cappello che stava sul
tavolo e uscì dalla porta di servizio dallo studio. In corridoio non c'era nessuno. Pierre
percorse il corridoio fino alle scale e, aggrottando la fronte e stropicciandola con tutt'e due
le mani, scese fino al primo pianerottolo. Il portiere stava davanti all'ingresso padronale.
Dal pianerottolo, dov'era disceso Pierre, un'altra scala portava all'ingresso di servizio.
Pierre passò di là e uscì in cortile. Nessuno aveva visto. Ma in strada, non appena uscì dal
portone, il portiere e i cocchieri che sostavano con le carrozze lì davanti, lo videro passare
e si tolsero i berretti. Sentendosi i loro sguardi puntati addosso, Pierre si comportò come lo
struzzo che nasconde la testa fra i cespugli per non essere veduto: abbassò la testa e,
accelerando il passo, si allontanò lungo la strada.

      Di tutte le faccende che l'aspettavano quella mattina, quella di scegliere i libri e le
carte di Iosif Alekseeviè gli sembrava la più urgente.

      Prese la prima vettura di piazza che gli capitò e ordinò di andare ai Patriaršie
Prudy, dove si trovava la casa della vedova di Bazdeev.

      Senza cessare di guardare i convogli, che avanzavano da tutte le direzioni, di coloro
che partivano da Mosca, Pierre sistemò alla meglio sui cuscini il suo grosso corpo, per non
scivolare giù dal vecchio carrozzino sgangherato; in preda a un'intensa sensazione di

                                                                                          1039
www.writingshome.com
                               Lev Nicolaevic Tolstoj – Guerra e pace


gioia, simile a quella che prova un bambino fuggito da scuola, si mise a chiacchierare con
il vetturino.

       Questi gli raccontò che quel giorno al Cremlino distribuivano le armi, e che
l'indomani tutta la popolazione sarebbe andata alla Barriera delle Tri Gory e là ci sarebbe
stata una grande battaglia.

       Giunto ai Patriaršie Prudy, Pierre ebbe qualche difficoltà a trovare la casa di
Bazdeev, dove non si era più recato già da molto tempo. Si avvicinò al cancello. Al suo
bussare s'affacciò Gerasim, quello stesso vecchietto giallo e sbarbato che Pierre aveva visto
cinque anni prima a Toržok, in compagnia di Iosif Alekseeviè.

       «Chi c'è in casa?» domandò Pierre.

       «Date le attuali circostanze, Sofija Danilovna è partita con i figli per la tenuta la
Toržok, eccellenza.»

       «Io entro lo stesso, devo fare una scelta dei libri,» disse Pierre.

       «Vi prego, favorite dentro... il fratello del defunto (sia pace all'anima sua), Makar
Alekseeviè, è rimasto qui, ma, come voi sapete, è malato,» disse il vecchio domestico.

       Come Pierre sapeva, Makar Alekseeviè era il fratello, mezzo demente e alcolizzato,
di Iosif Alekseeviè.

       «Sì, sì, lo so. Andiamo, andiamo...» disse Pierre, ed entrò in casa.

       Un vecchio alto e calvo, in vestaglia da camera, col naso rosso e i piedi nudi in un
paio di calosce, stava fermo, in piedi, nell'ingresso; vedendo Pierre brontolò
rabbiosamente qualcosa e si ritirò nel corridoio.

       «È stato un cervellone, ma adesso, come vedete, s'è ammalato,» disse Gerasim.
«Volete andare nello studio?» Pierre annuì con un gesto del capo.

       «Lo studio è rimasto sigillato. Sofija Danilovna ha lasciato ordine che, se fosse
venuto qualcuno da parte vostra, gli fossero consegnati i libri.»

       Pierre entrò nella tetra stanza, la stessa in cui con tanta trepidazione entrava quando
il suo benefattore era ancora in vita. Lo studio, adesso impolverato e non più toccato da
nessuno fin dalla morte di Iosif Alekseeviè, era più tetro che mai.

       Gerasim aprì un'imposta e uscì dalla stanza in punta di piedi. Pierre fece il giro
dello studio, si avvicinò all'armadio in cui stavano i manoscritti e prese uno dei più
                                                                                         1040
www.writingshome.com
                               Lev Nicolaevic Tolstoj – Guerra e pace


importanti cimeli dell'ordine. Era l'originale di atti scozzesi, con annotazioni e glosse del
benefattore. Si sedette alla scrivania polverosa e si mise davanti il manoscritto, lo sfogliò,
lo richiuse, e, infine, dopo averlo allontanato da sé, si appoggiò con la testa fra le mani e
s'immerse nei suoi pensieri.

       Più d'una volta, con estrema discrezione, Gerasim venne a dare un'occhiata nello
studio, e vide Pierre seduto sempre nello stesso atteggiamento. Passarono più di due ore.
Gerasim si permise di fare un leggero rumore dietro la porta per attirare l'attenzione di
Pierre. Pierre non lo sentì.

       «Ordinate di rimandar indietro il vetturino?»

       «Ah, sì,» disse Pierre, riscuotendosi dalle sue meditazioni e affrettandosi a levarsi in
piedi. «Senti,» disse poi, prendendo Gerasim per un bottone della giacca e fissando
dall'alto in basso il vecchio, con occhi splendenti di entusiasmo, umidi di lacrime. «Senti,
lo sai che domani ci sarà una battaglia?»

       «L'ho sentito dire,» rispose Gerasim.

       «Ti prego di non dire a nessuno chi sono io. E fa quello che ti dirò...»

       «Sissignore,» disse Gerasim. «Desiderate mangiare?»

       «No, è d'altro che ho bisogno. Ho bisogno di un vestito da contadino e di una
pistola,» disse Pierre, arrossendo improvvisamente.

       «Sissignore,» disse Gerasim dopo aver riflettuto.

       Il resto di quella giornata Pierre lo passò da solo nello studio del benefattore,
camminando inquieto da un angolo all'altro, come Gerasim poteva udire, e parlando fra
sé; vi trascorse anche la notte, su un giaciglio che gli fu preparato lì dentro.

       Gerasim, da vecchio servitore che s'è abituato a vederne di tutti i colori, accettò
senza stupirsi il trasloco di Pierre e sembrava addirittura contento di aver qualcuno da
servire. Quella sera stessa, senza neanche domandarsi a cosa potesse servire, procurò a
Pierre un caffetano e un berretto, e promise di comprare per l'indomani la pistola richiesta.
Quella sera Makar Alekseeviè si avvicinò due volte alla porta dello studio ciabattando con
le sue calosce, e si fermò lì, fissando Pierre con uno sguardo che chiedeva amicizia. Ma,
non appena Pierre si voltava verso di lui, quello, vergognoso e rabbioso, richiudeva i
lembi della sua vestaglia e si allontanava in fretta. Pierre s'imbatté nei Rostov appunto



                                                                                          1041
www.writingshome.com
                              Lev Nicolaevic Tolstoj – Guerra e pace


mentre, indossando il caffetano da mercante che Gerasim gli aveva procurato e lavato,
andava con lui a comprare la pistola presso la Torre di Sucharëv.



XIX



       La notte del 1° settembre Kutuzov ordinò alle truppe russe di ritirarsi oltre Mosca,
verso la via di Rjazan.

       Le prime truppe si misero in movimento quella stessa notte. E, marciando di notte,
le truppe avevano fretta e si spostarono lentamente e in modo ordinato, ma all'alba le
truppe in moto, avvicinandosi al Ponte Dorogomilovskij, videro davanti a sé, sull'altra
sponda, una folla immensa di altri soldati che s'ingegnavano in tutti i modi d'attraversare
il ponte, e risalivano per la riva opposta, ingorgando strade e vicoli, mentre alle spalle li
incalzavano altre masse di soldati. E una fretta e un'agitazione immotivate si
impadronirono delle truppe. Tutti si lanciarono in avanti, verso il ponte, sul ponte verso i
guadi e le barche. Kutuzov s'era fatto portare dall'altra parte della Moskva per vie remote.

       Alle dieci del mattino del 2 settembre, nel sobborgo di Dorogomilovskoe, restavano
soltanto le truppe della retroguardia. L'esercito era già dall'altra parte della Moskva e di là
da Mosca.

       A quella stessa ora, alle dieci del mattino del 2 settembre, Napoleone s'era fermato
fra le sue truppe sul monte Poklonnaja e osservava lo spettacolo che si spalancava davanti
ai suoi occhi. A partire dal 26 agosto e fino al 2 settembre, dalla battaglia di Borodino fino
all'ingresso del nemico in Mosca, durante tutta quella tumultuosa, memorabile settimana,
s'era sempre mantenuto quell'eccezionale, stupefacente tempo autunnale, quando il sole
basso scalda più che in primavera, quando tutto brilla nell'aria pura e rarefatta fino a ferire
gli occhi, quando il petto si rinfranca e si allarga aspirando il profumo dell'aria, e anche le
notti sono tiepide, e in queste buie, tiepide notti, dal cielo cadono incessantemente stelle
lucenti, riempiendo l'uomo di timore e di gioia.

       Alla vista di quella strana città, dalle strane forme della sua insolita architettura,
Napoleone provava quella curiosità un po' invidiosa e inquieta che gli uomini provano
alla vista delle forme di una vita estranea e che li ignora. Era evidente che quella città
viveva, e viveva nel pieno di tutte le sue energie vitali. In base a quegli indizi indefiniti,
grazie ai quali anche a grande distanza si riconosce senza tema d'errore un corpo vivo da

                                                                                          1042
www.writingshome.com
                               Lev Nicolaevic Tolstoj – Guerra e pace


uno morto, dal monte Poklonnaja Napoleone sentiva il palpitare della vita nella città e
quasi avvertiva il respiro di quel grande e magnifico corpo.

      Ogni russo, guardando Mosca, prova la sensazione di trovarsi al cospetto di una
madre; ogni straniero, guardandola e ignorandone il carattere materno, deve però sentirne
almeno la femminilità: questo accadde anche a Napoleone.

      «Cette ville asiatique aux innombrables églises, Moscou la sainte! La voilà donc enfin, cette
fameuse ville! Il était temps...» disse Napoleone e, smontato da cavallo, diede ordine che gli
spiegassero davanti la pianta topografica di quella Moscou, e chiamò a sé l'interprete
Lelorme d'Ideville. «Une ville occupée par l'ennemi ressemble à una fille qui a perdu son
honneur,» pensava (come aveva già detto a Tuèkov a Smolensk).

      E in questo stato d'animo continuava a guardare la bella orientale che mai aveva
visto e che giaceva distesa ai suoi piedi. Sembrava strano perfino a lui che si fosse
finalmente esaudito l'antico suo desiderio, che un tempo gli era sembrato irrealizzabile.
Nella limpida luce del mattino guardava ora la città, ora la carta, verificando in essa i
particolari della città, e la sicurezza del possesso lo emozionava e lo spaventava.

      «Ma poteva forse essere altrimenti?» pensò. «Eccola qui, la metropoli, ai miei piedi,
che attende il compiersi del suo destino. Dov'è ora Alessandro e cosa pensa? Strana, bella,
maestosa città! E strano e solenne è anche questo momento! In quale luce apparirò ai loro
occhi!» pensava delle sue truppe. «Ecco la ricompensa per tutti questi uomini di poca
fede,» pensò ancora voltandosi a guardare coloro che gli stavano vicini e le truppe che si
avvicinavano schierandosi. «Una sola parola, un solo gesto della mia mano e per l'antica
capitale des Czard è stata la fine. Mais ma clémence est toujours prompte à descendre sur les
vaincus. Debbo essere generoso e veramente grande. Ma, no, non è vero che sono a
Mosca,», pensò a un tratto. «Eppure, eccola lì che giace ai miei piedi lucente e vibrante ai
raggi del sole con le sue cupole d'oro e le sue croci. Ma io la risparmierò. Sugli antichi
monumenti della barbarie e del despotismo scriverò le sublimi parole della giustizia e
della misericordia... Per Alessandro la cosa più dolorosa sarà proprio questa, io lo conosco.
(A Napoleone pareva che il significato prinicpale di quanto stava accadendo stesse nella
sua lotta personale con Alessandro.) Dall'alto del Cremlino - sì, è il Cremlino quello - darò
loro leggi giuste, insegnerò loro cosa significa la vera civiltà, obbligherò i discendenti dei
boiardi a ricordare con amore il nome del loro conquistatore. Dirò alle deputazioni della
città che non volevo e non voglio la guerra, che la guerra l'ho fatta unicamente contro la
falsa politica della loro corte, che amo e stimo Alessandro e che accetterò a Mosca
condizioni di pace degne di me e dei miei popoli. Non approfitterò dei successi bellici per
umiliare un sovrano che rispetto. Ai boiardi dirò che non voglio la guerra, ma la pace e la
                                                                                              1043
www.writingshome.com
                                 Lev Nicolaevic Tolstoj – Guerra e pace


prosperità di tutti i miei sudditi. Del resto, io so che la loro presenza mi ispirerà e anche a
loro parlerò come ho sempre parlato: in modo chiaro, solenne e grandioso... Ma è proprio
vero, dunque, che sono a Mosca? Sì, eccola là!»

       «Qu'on m'amène les boyards,» si rivolse al seguito. Un generale partì subito al
galoppo per cercare i boiardi.

       Passarono due ore. Napoleone aveva fatto colazione ed era tornato nuovamente in
quello stesso punto, sul Monte Poklonnaja, in attesa della deputazione. Nella sua mente
aveva già formulato chiaramente il discorso che avrebbe fatto ai boiardi. Il discorso
traboccava di dignità e di grandiosità così come le intendeva Napoleone.

       L'atteggiamento di magnanimità col quale aveva intenzione di comportarsi a Mosca
ormai trascinava lui stesso. Già fissava in mente sua, i giorni di réunion dans le palais des
Czars, dove si sarebbero incontrati i dignitari russi con i dignitari dell'imperatore francese.
Nel suo fantasticare, già nominava un governatore che sapesse accattivarsi le simpatie
della popolazione. Avendo saputo che a Mosca c'erano molte istituzioni di beneficenza,
aveva già deciso, tra sé, che avrebbe colmato di generosi favori tutte quelle istituzioni.
Credeva che, come in Africa bisognava stare seduti con il burnus nella moschea, così a
Mosca fosse necessario essere generosi come gli zar. E, per toccare definitivamente il cuore
dei russi, come ogni buon francese che non riesce ad immaginarsi nulla di commovente
senza menzionare ma chère, ma tendre, ma pauvre mèreNapoleone decise che su tutti quegli
istituti di beneficenza avrebbe fatto scrivere a grandi lettere: «Etablissement dédié à ma chère
Mère», no, semplicemente «Maison de ma Mère»... Così veniva dicendo fra sé. «Ma è proprio
vero che sono a Mosca? Sì, eccola qui, davanti a me. Ma perché la deputazione della città ci
mette tanto ad arrivare?» pensava.

       Intanto, nel seguito dell'imperatore, nelle file più arretrate, si stava svolgendo a
bassa voce un concitato consulto fra generali e marescialli. Quelli che erano stati inviati a
chiamare la deputazione avevano fatto ritorno con la notizia che Mosca era deserta, che
tutti erano partiti e l'avevano abbandonata. Le facce delle persone riunite a consulto erano
pallide e agitate. Non li spaventava tanto il fatto che Mosca fosse stata abbandonata dagli
abitanti (per quanto importante sembrasse quest'avvenimento), quanto il pensiero di come
annunciare la cosa all'imperatore; come annunciargli, senza mettere Sua Altezza nella
terribile situazione che i francesi definiscono ridicule, che inutilmente aveva atteso i boiardi
così a lungo, che a Mosca era rimasto qualche gruppetto di ubriachi, ma nulla di più. Gli
uni dicevano che bisognava mettere insieme, a qualunque costo, una qualsiasi
deputazione, altri rifiutavano questa opinione e sostenevano che bisognava rivelare la
verità all'imperatore, dopo averlo preparato con prudenza e intelligenza.
                                                                                           1044
www.writingshome.com
                                 Lev Nicolaevic Tolstoj – Guerra e pace


       «Il faudra le lui dire tout de même...» dicevano i signori del seguito. «Mais, messieurs...»

       La     situazione   era   tanto    più    penosa     in    quanto   l'imperatore,   immerso
nell'elaborazione dei suoi magnanimi progetti, passeggiava pazientemente su e giù
davanti alla pianta topografica della città, lanciando a tratti un'occhiata, sotto la mano
messa a schermo, alla strada che portava a Mosca, e sorridendo in modo soddisfatto ed
orgoglioso.

       «Mais c'est impossible...» dicevano i signori del seguito stringendosi nelle spalle, e
nessuno osava pronunciare quella terribile parola che era nell'aria: le ridicule...

       Intanto l'imperatore, che s'era stancato della vana attesa e che, col suo fiuto d'attore,
sentiva che il momento solenne, protraendosi troppo, cominciava a perdere la sua
solennità, fece un cenno con la mano. Echeggiò, isolata, la cannonata che doveva dare il
segnale, e le truppe che circondavano la città si mossero da varie parti verso Mosca, verso
le barriere Tverskaja, Kalužskaja e Dorogomilovskaja. Le truppe avanzarono sempre più
veloci, incalzandosi a vicenda, a passo di corsa o addirittura al trotto, scomparendo via via
fra le nubi di polvere che esse stesse sollevavano e assordando l'aria cogli echi confusi
delle loro grida.

       Trascinato dal movimento delle sue truppe, Napoleone raggiunse, insieme ad esse,
la Barriera Dorogomilovskaja, ma qui di nuovo si fermò e, sceso di cavallo, passeggiò a
lungo presso il Kamerkolležskij Val, in attesa della deputazione.



XX



       Mosca, intanto, era deserta. C'era ancora della gente, più o meno la cinquantesima
parte della popolazione che ci abitava prima, ma la città era deserta. Era deserta come
un'arnia che, rimasta senza regina, sta per morire.

       In un'arnia senza regina non c'è più vita, ma, a uno sguardo superficiale, essa
sembra viva né più né meno di tutte le altre.

       Con la stessa festosità, nel caldo sole del pomeriggio, le api ronzano intorno a
un'arnia senza regina, come intorno alle altre arnie vive; non meno delle altre essa odora
da lontano di miele, e ne escono e vi entrano a volo le api. Ma basta osservarla con
attenzione per capire che in quell'arnia ormai non c'è più vita. È diverso il modo di volare

                                                                                              1045
www.writingshome.com
                               Lev Nicolaevic Tolstoj – Guerra e pace


delle api; un odore, un rumore diverso colpiscono l'attenzione dell'apicultore. E quando
egli batte sulla parete dell'arnia malata, invece dell'istantanea, unanime risposta di decine
di migliaia di api che ronzano col posteriore minacciosamente eretto e dimenano le alucce
producendo quel suono aereo, vitale, gli rispondono ronzii isolati, che sordamente
riecheggiano da un punto all'altro dell'arnia vuota. Dal foro di entrata non spira più, come
prima, il profumo inebriante di miele e di veleno, non ne emana più il tepore
dell'affollamento, ma all'odore del miele si mescola un sentore di vuoto e di marcio.
Davanti all'apertura non ci sono più le guardiane pronte a morire per difenderla, coi
posteriori eretti, le guardiane che suonano l'allarme. Non c'è più quel brusio regolare e
sommesso, simile al rumore dell'ebollizione, del lavoro palpitante, ma si sente il rumore
disordinato e confuso del disordine. Dentro l'arnia e fuori dell'arnia escono ed entrano,
volando in modo timido e furtivo, le nere, allungate api predatrici, unte di miele; non
pungono, ma evitano il pericolo. Prima le api volavano dentro soltanto cariche di bottino,
e ne uscivano vuote, mentre adesso volano fuori con il bottino. L'apicultore apre la
saracinesca di sotto e scruta nella parte inferiore dell'arnia. Invece dei neri grappoli di
pingui api ammansite dal lavoro, appese l'una alle zampette dell'altra, intente a filare la
cera nell'incessante brusio del lavoro, sul fondo e sulle pareti dell'arnia gironzolano
smarrite, in varie direzioni api sonnolente e rinsecchite. Invece del lindo piancito spalmato
di pròpoli e spazzato dalle ali delle api, sul fondo stanno sparse briciole di cera, escrementi
di api, api semimorte che muovono appena le zampette, e altre definitivamente morte che
nessuno s'è curato di portar via.

       L'apicultore, allora, apre la saracinesca, superiore ed esamina la sommità dell'arnia.
Invece delle file compatte di api che aderiscono a tutti gli intervalli dei favi e scaldano i
figli, vede l'ingegnoso, complicato lavoro dei favi, ma il modo in cui si svolge non è più
quello di prima. Tutto è trascurato e sporco. Le nere api depredatrici guizzano rapide e
furtive in mezzo al lavoro; le api dell'arnia, rinsecchite, corte, flaccide, come invecchiate, si
trascinano lentamente senza dar fastidio a nessuno, senza desiderare nulla, smarrita ormai
la coscienza della vita. I fuchi, calabroni e farfalle, volando, vanno a picchiare contro le
pareti dell'arnia. Qua e là fra pezzi di cera con larve morte e miele, ogni tanto si sente un
rabbioso brontolio; qua e là due api, per vecchia abitudine e per istinto, tentano di pulire il
fondo dell'arnia e trascinano diligentemente, con estremo sforzo, un'ape morta o un
calabrone, ma non sanno neanche loro perché lo fanno. In un altro angolo altre due
vecchie api si battono pigramente, o si puliscono, o si nutrono a vicenda, senza neanche
sapere se lo facciano amichevolmente od ostilmente. In un terzo punto una folla di api,
spingendosi a vicenda, assale qualche vittima e la colpisce e la soffoca. E l'ape indebolita o
uccisa casca dall'alto nel mucchio di cadaveri leggera, lenta, come una piuma. L'apicultore

                                                                                            1046
www.writingshome.com
                                 Lev Nicolaevic Tolstoj – Guerra e pace


rimuove i due favi centrali per guardare il nido. Invece dei neri circoli compatti di migliaia
di api accucciate schiena a schiena, vigilanti sui supremi misteri della riproduzione, vede
centinaia di carcasse di api avvilite, semimorte e sonnolente. Quasi tutte sono già morte
senza neanche accorgersene, accucciate sul sacro tesoro che custodivano e che ormai non
esiste più. Da esse emana odore di putrefazione e di morte. Solamente alcune si muovono,
si alzano, fiaccamente volano e si posano sulla mano del nemico, senza la forza di
pungerlo: le altre, morte, scivolano giù leggere come scaglie di pesce. L'apicultore chiude
la saracinesca, fa segno con il gesso sull'arnia e, scelto il momento, la sfascia e la brucia.

       Così era vuota Mosca mentre Napoleone, stanco, inquieto e accigliato, camminava
avanti e indietro lungo il Kamerkolležskij Val, in attesa di quell'esteriore, ma
indispensabile osservanza del cerimoniale, ossia il presentarsi di una deputazione di
moscoviti.

       Nei vari angoli di Mosca, ormai, la gente continuava a muoversi e a camminare
senza chiedersi il perché, senza alcun motivo, conservando le vecchie abitudini, ma senza
rendersi conto di quello che faceva.

       Quando, con la dovuta cautela, fu annunciato a Napoleone che Mosca era vuota,
egli guardò con ira colui che gli dava la notizia e, voltandogli le spalle, continuò a
camminare su e giù in silenzio.

       «La carrozza,» ordinò.

       Si sedette in carrozza accanto all'aiutante di servizio e si recò al sobborgo.

       «Moscou déserte. Quel évenement invrainsemblable,» diceva fra sé.

       Non entrò in città, ma si fermò in una locanda del sobborgo di Dorogomilovo.

       Le coup de théâtre avait raté.



XXI



       Le truppe russe attraversarono Mosca dalle due di notte fino alle due del
pomeriggio, e trascinarono via con sé gli ultimi civili in partenza e i feriti.

       La maggiore ressa durante il passaggio delle truppe fu sui ponti Kamennyj,
Moskvoreckij e Juazskij.
                                                                                             1047
www.writingshome.com
                                Lev Nicolaevic Tolstoj – Guerra e pace


         Mentre, dividendosi in due tronconi intorno al Cremlino, le truppe si accalcavano
sui ponti Moskvoreckij e Kamennyj, un immenso numero di soldati, approfittando della
ressa e del ritardo, tornava indietro per i ponti, sgattaiolava furtivo davanti al Vasilij
Blažennyj e sotto la Porta Borozitskie, indietro verso il monte, verso la Piazza Rossa, dove
grazie a chissà quale fiuto sentiva che si poteva agevolmente far man bassa della roba
altrui. Una folla simile a quella che c'è sempre intorno alle merci a buon mercato riempiva
il Gostinyj Dvor in tutti i suoi passaggi e gallerie. Ma non c'erano le voci affabili, suadenti
e allettanti dei mercanti, non c'erano i venditori ambulanti e la variopinta folla di
acquirenti femminili: c'erano unicamente le divise e i cappotti dei soldati senza fucili, che,
in silenzio, uscivano carichi di fagotti, ed entravano scarichi nelle botteghe. I mercanti e i
commessi (erano ben pochi), s'aggiravano smarriti fra i soldati, aprivano e chiudevano i
loro negozi e portavano via di persona e con l'aiuto dei garzoni le loro merci. Sulla piazza
vicino al Gostinyj Dvor i tamburini suonavano l'adunata. Ma il suono del tamburo non
spingeva i soldati saccheggiatori a correre all'appello; al contrario, li spingeva a fuggire
più lontano. Fra i soldati, fra le botteghe e nei passaggi, si vedevano uomini con i caffetani
grigi e con le teste rasate. Due ufficiali, uno con la sciarpa a tracolla sull'uniforme, su un
magro cavallo grigio, l'altro con un cappotto e a piedi, stavano all'angolo della via Iljinka e
chiacchieravano. Un terzo ufficiale si avvicinò a loro al galoppo.

         «Il generale ha ordinato di cacciar subito via tutti a qualunque costo. Cos'è questa
storia, non si è mai visto niente di simile! Metà degli uomini è scappata. «Tu dove vai?...
Voi dove andate?...» gridò a tre soldati di fanteria che, coi lembi dei cappotti rimboccati,
sgattaiolavano davanti a lui dentro le botteghe. «Fermi, canaglie!»

         «Sì, provate un po' a radunarli!» rispose l'altro ufficiale. «Altro che radunarli;
bisogna marciare più in fretta perché non se ne scappino anche gli ultimi, ecco cosa si può
fare!»

         «E come si fa ad andare avanti? Là si sono fermati, si sono accalcati sul ponte e non
si spostano. E se facessimo un cordone per impedire agli ultimi di svignarsela?»

         «Ma andate laggiù! Cacciateli via!» gridò l'ufficiale più anziano.

         L'ufficiale con la sciarpa scese dal cavallo, chiamò il tamburino ed entrò insieme con
lui sotto gli archi. Alcuni soldati si buttarono in fuga tra la folla. All'ufficiale si avvicinò in
fretta e con baldanza, agitando le braccia, un mercante con delle pustole rosse sulle guance
e intorno al naso, con una calma, incredibile espressione calcolatrice sulla faccia ben
nutrita.


                                                                                              1048
www.writingshome.com
                                  Lev Nicolaevic Tolstoj – Guerra e pace


       «Signore» disse, «per carità, difendeteci. Noi su certe sciocchezze chiudiamo anche
un occhio, anzi, favorite! Prego, posso anche portarvi subito del panno, per un gentiluomo
anche due pezze, il piacere è tutto nostro! Perché noi capiamo la realtà delle cose; ma
questo che cos'è? È vero vandalismo! Vi prego. Se si potesse magari mettere qualcuno di
guardia, almeno ci lasciassero chiudere...»

       Intorno all'ufficiale si raccolsero alcuni mercanti.

       «Eh! Che serve lagnarsi!» disse uno di loro, magrolino, con una faccia severa.
«Quando ti mozzano la testa, mica piangi per i capelli. Che ognuno si pigli quello che
vuole!» Agitò la mano con un gesto energico e si voltò di fianco all'ufficiale.

       «Tu parli bene, Ivan Sidoryè,» esclamò arrabbiato il primo mercante. «Vi prego,
signore.»

       «Ma che si può fare?» gridò quello magro. «Qui, in tre botteghe, io ho merce per
centomila rubli. Come salvarla quando le truppe se ne sono andate? Eh, gente, non è con le
nostre mani che possiamo cambiare il volere di Dio!»

       «Vi prego, signore,» disse il primo mercante facendo un inchino. L'ufficiale era
perplesso e sulla sua faccia si leggeva l'indecisione.

       «E a me che me ne importa!» gridò a un tratto e si inoltrò a passi rapidi fra le file di
botteghe. Da una bottega aperta si sentivano dei tonfi e delle imprecazioni e, mentre
l'ufficiale si avvicinava, dalla porta saltò fuori, spinto con violenza, un uomo con un armjak
grigio e la testa rasata.

       L'uomo, rannicchiandosi su se stesso, passò di corsa davanti ai mercanti e
all'ufficiale. L'ufficiale si avventò contro i soldati che erano nella bottega. Ma, in quello
stesso momento, dal ponte Moskvoreckij risuonò l'urlo terribile di un'immensa folla, e
l'ufficiale corse sulla piazza.

       «Che cosa c'è? Che cosa c'è?» domandava, ma il suo collega già stava galoppando in
direzione di quell'urlo, oltre Vasilij Blažennyj. L'ufficiale montò a cavallo e lo seguì.
Quando fu nei pressi del ponte, vide due cannoni tolti dagli affusti, la fanteria che
marciava sul ponte, alcuni carri rovesciati, molte persone spaventate, e le facce ridenti dei
soldati. Vicino al cannoni c'era un carro tirato da due cavalli. Dietro alle ruote del carro si
stringevano quattro segugi con i collari. Sul carro c'era una montagna di roba e, proprio in
cima, accanto a una seggiolina da bambino con le gambe per aria, stava seduta una donna
che strillava in modo straziante e disperato. I colleghi raccontarono all'ufficiale che l'urlo
della folla e gli strilli della donna erano stati provocati dal fatto che il generale Ermolov,
                                                                                          1049
www.writingshome.com
                                Lev Nicolaevic Tolstoj – Guerra e pace


arrivato con la sua carrozza tra quella folla, appena aveva saputo che i soldati si
sparpagliavano per le botteghe e che masse di civili ingombravano il ponte, aveva
ordinato di togliere i cannoni dagli affusti e aveva finto di volere far fuoco sul ponte.
Rovesciando i carri, schiacciandosi, la folla si era messa a urlare disperatamente, a forza di
stringersi aveva sgomberato il ponte, e le truppe avevano potuto proseguire.



XXII



       Il centro della città, intanto, era deserto. Per le strade non c'era quasi nessuno. Tutti i
portoni e i negozi erano chiusi; qua e là, vicino alle osterie, si sentivano grida isolate o
canti di ubriachi. Nessun veicolo passava per le strade e di rado si udivano passi di gente a
piedi. La via Povarskaja era assolutamente silenziosa e deserta. Nell'immenso cortile della
casa dei Rostov erano sparpagliati avanzi di fieno e sterco, residui del convoglio che era
partito, e non si vedeva anima viva. Due uomini si trovavano nel salotto grande della casa
Rostov abbandonata con tutti i suoi beni. Erano il portiere Ignat e il garzone Miska, nipote
di Vasiliè, che era rimasto a Mosca con il nonno. Miska, aperto il clavicembalo, lo suonava
con un dito solo. Il portiere stava in piedi davanti al grande specchio con le mani sui
fianchi e sorrideva beato.

       «Bello, no? Eh? Zio Ignat!» disse il ragazzo cominciando d'un tratto a picchiare con
tutt'e due le mani sulla tastiera.

       «Bravo!...» rispondeva Ignat, incantato ad ammirare la sua faccia che nello specchio
sorrideva, sorrideva sempre di più.

       «Incoscienti! Davvero incoscienti!» esclamò dietro di loro la voce di Mavra
Kuzminièna, entrata senza far rumore. «Guardatelo, questo bel ceffo, come mostra i denti!
Che bisogna vedere! Di là tutto è da mettere ancora a posto, Vasiliè non si regge più in
piedi. Me la pagherete!...»

       Accomodandosi la cintura, Ignat smise di sorridere e, abbassando docilmente gli
occhi a terra, uscì dalla stanza.

       «Ziuccia, io faccio piano piano,» disse il ragazzo.

       «Te lo dò io il piano piano! Ragazzaccio!» gridò Mavra Kuzminièna minacciandolo
con la mano. «Va a mettere su il samovar per il nonno.»

                                                                                             1050
www.writingshome.com
                                Lev Nicolaevic Tolstoj – Guerra e pace


       Tolta la polvere, Mavra Kuzminièna chiuse il clavicembalo e uscì con un profondo
sospiro dal salotto, chiudendone poi la porta a chiave.

       Scesa in cortile, si mise a pensare dove andare adesso: a bere il tè da Vasiliè nell'ala
della servitù, oppure nel deposito a mettere in ordine quello che ancora non era stato
riposto?

       Nella via silenziosa rimbombarono rapidi passi. I passi si fermarono di fronte al
cancello; il saliscendi cominciò a sbattere sotto una mano che cercava di aprire.

       Mavra Kuzminièna si avvicinò al cancello.

       «Chi volete?»

       «Il conte, il conte Ilija Andreiè Rostov.»

       «Ma voi chi siete?»

       «Un ufficiale. Ho bisogno di vederlo,» disse il signore con gradevole voce russa.

       Mavra Kuzminièna aprì il cancello. E nel cortile entrò un ufficiale sui diciotto anni
dalla faccia tonda, dai tratti simili a quelli dei Rostov.

       «Sono partiti, batjuška. Sono partiti ieri al vespro,» disse affabilmente Mavra
Kuzminièna.

       Il giovane ufficiale, piantato lì in mezzo al cancello, come indeciso se entrare o no,
fece schioccare la lingua.

       «Ah, che sfortuna!» esclamò. «Fossi venuto ieri... Ah, che peccato!...»

       Intanto Mavra Kuzminièna, con attenzione e simpatia, osservava sulla faccia del
giovane i lineamenti, a lei ben noti, della razza Rostov, e il lacero cappotto e gli stivali
scalcagnati che indossava.

       «Ma voi perché avevate bisogno del conte?» domandò.

       «Ormai... che farci!» esclamò con dispetto l'ufficiale e portò la mano al cancello
come per riandarsene. Ma poi si fermò di nuovo, indeciso.

       «Vedete?» disse a un tratto. «Io sono un parente del conte e lui è sempre stato
buono con me. Sicché, vedete (e guardò con un sorriso buono e divertito il proprio
mantello e gli stivali), sono vestito di stracci e non ho più un soldo in tasca, così volevo
chiedere al conte...»
                                                                                           1051
www.writingshome.com
                                 Lev Nicolaevic Tolstoj – Guerra e pace


        Mavra Kuzminièna non lo lasciò finire.

        «Aspettate un momentino, batjuška. Solo un momentino,» disse.

        E, non appena l'ufficiale tolse la mano dal cancello, Mavra Kuzminièna si voltò e si
avviò a passi lesti verso il fondo del cortile, dov'era la sua abitazione.

        Mentre lei correva verso la casa, l'ufficiale, a testa bassa, si mise a passeggiare nel
cortile guardandosi le scarpe rotte con un leggero sorriso sulle labbra. «Che peccato non
aver trovato lo zio. Ma che brava vecchietta! Dove sarà scappata? E come farò a sapere
qual è la via più corta per raggiungere il reggimento, che adesso dev'essere ormai vicino a
via Rogožskaja?» pensava nel frattempo il giovane ufficiale.

        Dall'angolo sbucò Mavra Kuzminièna con un viso spaventato e nello stesso tempo
deciso, portando fra le mani un fazzoletto a quadri avvoltolato. Quando era ancora a
qualche passo di distanza, svolgendo il fazzoletto, ne estrasse una bianca banconota da
venticinque rubli, e la diede frettolosamente all'ufficiale.

        «Se Sua Eccellenza fosse stato in casa, lui certo vi avrebbe trattato da parente, ma
ecco forse... per adesso...»

        Mavra Kuzminièna s'intimidì e si confuse. Ma l'ufficiale, senza rifiutare e senza
affrettarsi, prese il biglietto e la ringraziò.

        «Se il conte fosse stato in casa,» disse ancora Mavra Kuzminièna come per scusarsi.
«Cristo sia con voi, batjuška! Dio vi protegga,» disse inchinandosi e accompagnandolo.

        Sorridendo e scuotendo la testa, come ridendo di se stesso, l'ufficiale corse via quasi
al trotto per le strade deserte, a raggiungere il suo reggimento al Ponte Jauzskij.

        Mavra Kuzminièna rimase ancora a lungo, con gli occhi umidi, davanti al cancello
chiuso, e tentennava pensosamente la testa sentendosi invasa da un inaspettato slancio di
tenerezza e di compassione materna verso quell'ufficialetto che non conosceva.



XXIII



        In via Varvarka, in una casa ancora in costruzione a pianterreno della quale c'era
un'osteria, si sentivano grida e canti di ubriachi. Sulle panche davanti ai tavoli, in una
piccola stanza sudicia, erano seduti una decina di operai. Ubriachi, sudati, con gli occhi
                                                                                          1052
www.writingshome.com
                               Lev Nicolaevic Tolstoj – Guerra e pace


torbidi, stiracchiandosi e spalancando le bocche negli sbadigli, cantavano tutti una loro
canzone. Cantavano ognuno per proprio conto, con fatica, con sforzo, non perché -
evidentemente - avessero voglia di cantare, ma semplicemente per dimostrare che erano
ubriachi e che se la spassavano. Uno di loro, un alto ragazzo biondo con un lindo caffetano
blu, era in piedi, chino sugli altri. Il suo viso, con un sottile naso diritto, sarebbe stato
anche bello se non avesse avuto sottili labbra serrate che continuamente s'agitavano, e
occhi accigliati, torvi e immobili. Restava in piedi accanto a quelli che cantavano e,
rimuginando qualcosa tra sé, agitava in modo solenne e rigido sopra le loro teste un
braccio bianco con la manica rimboccata fino al gomito, mentre cercava di allargare le
sudice dita della mano in modo innaturale. La manica del caffetano scivolava
continuamente giù e il giovane tornava a rimboccarla con cura con la mano sinistra, come
se ci fosse stato qualcosa di particolarmente importante nel fatto che quel suo bianco,
muscoloso braccio stesse proprio così scoperto. Nel bel mezzo della canzone si sentirono
dall'andito le grida di una rissa e dei colpi. Il giovane alto fece un gesto secco.

       «Basta!» gridò con autorità. «C'è zuffa, ragazzi!» E, senza mai smettere di
rimboccarsi la manica, uscì sulla scaletta d'ingresso.

       Gli operai lo seguirono. Questi operai, che fin dal mattino bevevano nell'osteria
sotto la guida del giovane alto, avevano portato all'oste dei pezzi di cuoio presi in fabbrica,
in cambio dei quali avevano avuto da bere. Alcuni fabbri della fucina accanto, sentendo
tanto chiasso nell'osteria, avevano creduto che l'osteria venisse saccheggiata e volevano
entrare dentro con la forza. Ne era nata, all'ingresso, una rissa.

       L'oste, sulla porta, si batteva con un fabbro e, proprio quando gli operai uscirono, il
fabbro si staccò dall'oste e cadde bocconi sul selciato.

       Un altro fabbro si avventò contro la porta, gettandosi di petto contro l'oste.

       Ancora prima di arrivare, il giovane con la manica rimboccata colpì sulla faccia il
fabbro che voleva entrare e si mise a gridare selvaggiamente:

       «Ragazzi! Picchiano i nostri!»

       In quel momento il primo fabbro si rialzò da terra e, tastandosi il sangue sul viso
ferito, gridò con voce piagnucolosa: «Guardie! Ci ammazzano!... Hanno ammazzato un
uomo! Fratelli!...»

       «Ohi, batjuski, hanno accoppato un uomo!» strillò una comare uscita da un portone
vicino.

                                                                                          1053
www.writingshome.com
                               Lev Nicolaevic Tolstoj – Guerra e pace


       Una folla di gente si raccolse intorno al fabbro sanguinante.

       «Non ti bastava derubare la gente, levargli pure la camicia,» disse qualcuno rivolto
all'oste, «ora uccidi anche? Bandito!»

       Il giovane alto, in piedi sull'ingresso, portava lo sguardo torbido ora sull'oste, ora
sui fabbri, come considerando con chi, a questo punto, convenisse battersi.

       «Assassino!» gridò a un tratto contro l'oste. «Legatelo ragazzi!»

       «L'avete trovato chi si fa legare!» gridò l'oste divincolandosi dagli uomini che gli si
erano buttati addosso e, strappatosi di testa il cappello, lo scaraventò per terra. Come se
quell'atto avesse chissà quale misterioso significato di minaccia, i fabbri, che avevano già
circondato l'oste, si fermarono indecisi.

       «La legge, cari miei, io la conosco molto bene. Io vado dal commissario. Credete che
non ci vada? Di fare i banditi, in momenti come questo, non lo permettono a nessuno!»
gridò l'oste, raccogliendo il suo cappello.

       «E andiamoci, vedrai! Andiamoci... vedrai tu!» si ripeterono a vicenda l'oste e il
giovane alto e s'avviarono insieme per la strada. Il fabbro sanguinante camminava al loro
fianco. Gli operai e una piccola folla estranea, vociando e gridando, li seguivano
dappresso.

       All'angolo della Marosejka, davanti a una grande casa con le imposte chiuse, che
aveva nella facciata un'insegna di calzoleria, stavano fermi, con facce avvilite, una ventina
di calzolai, uomini scarni e macilenti, in camici e caffetani laceri.

       «Dovrebbe pagarli in modo giusto, i suoi dipendenti!» diceva un artigiano magro
con la barba rada e le sopracciglia aggrottate. «Invece ci ha succhiato il sangue e noi
dovremmo essere soddisfatti? Ci ha preso in giro per tutta la settimana. Ci ha portato
all'esasperazione e poi se l'è svignata.»

       Alla vista di quella folla e dell'uomo sanguinante, l'artigiano tacque e tutti i calzolai,
con premurosa curiosità, si unirono alla folla in cammino.

       «Dove va questa gente?»

       «Dov'è giusto! dalle autorità.»

       «Ma come, le nostre forze non hanno preso il sopravvento?»

       «E tu che ti credevi? Sta a sentire cosa dice la gente.»
                                                                                            1054
www.writingshome.com
                               Lev Nicolaevic Tolstoj – Guerra e pace


       Si sentivano domande e risposte. L'oste, approfittando dell'aumentare della folla,
restò indietro al grosso, e tornò indietro verso la sua bettola.

       Il giovane alto, senza accorgersi della scomparsa del suo nemico, non la smetteva di
parlare, sempre agitando il braccio nudo e attirando su di sé l'attenzione generale. Era
prevalentemente attorno a lui che si stringeva la gente, pensando di avere da lui la risposta
degli interrogativi che assillavano tutti.

       «Ci mostri lui se questo è l'ordine, se questa è la legge, per questo c'è l'autorità! Dico
bene, cristiani?» diceva il giovane alto con un impercettibile sorriso. «Che cosa crede, che
non ci siano più le autorità? Si può forse andare avanti senza autorità? Ne
saccheggerebbero pochi, allora, di spacci!»

       «È inutile parlare a vanvera!» facevano eco nella folla. «E tu ci credi che hanno
abbandonato Mosca in questo modo? Te l'hanno detto per prenderti in giro e tu ci hai
creduto. Sai quante nostre truppe stanno arrivando? Altro che abbandonare Mosca! Per
questo c'è ancora l'autorità. Ecco, ascolta cosa dice la gente,» dicevano, indicando il
giovane alto.

       Presso le mura di Kitaj-Gorod un altro gruppetto di persone si stringeva intorno ad
un uomo con un cappotto di lana crespa, che teneva in mano un foglio. «L'ordinanza,
leggono l'ordinanza! Leggono un'ordinanza!» gridarono nella folla e la gente affluì verso il
lettore.

       L'uomo col cappotto di lana crespa leggeva il manifesto del 31 agosto. Quando tutta
quella folla lo circondò, parve turbarsi, ma, alla richiesta del giovane alto che si era fatto
largo fino a lui, cominciò a rileggere fin dal principio il manifesto con un leggero tremito
nella voce.

       «Domani mattina di buon'ora andrò da Sua Altezza Serenissima,» lesse egli
(«serenissima!» ripeté il giovane alto in modo solenne, sorridendo con la bocca e
aggrottando le sopracciglia) per prendere accordi con lui, agire e aiutare le truppe a
sterminare la canaglia; e allora anche noi li estirperemo...» continuò il lettore e si fermò.
(«Hai visto?» gridò trionfalmente il giovane alto. «Lui sì che agisce...») «e spediremo
all'inferno i nostri ospiti; sarò di ritorno all'ora di pranzo e ci metteremo subito all'opera;
agiremo, agiremo sino in fondo per eliminare le canaglie!»

       Le ultime parole vennero lette in mezzo al silenzio assoluto. Il giovane alto chinò
tristemente la testa. Era evidente che nessuno aveva capito quelle ultime parole. In
particolare, le parole: «sarò di ritorno all'ora di pranzo» avevano, evidentemente,

                                                                                            1055
www.writingshome.com
                               Lev Nicolaevic Tolstoj – Guerra e pace


addirittura offeso il lettore e gli ascoltatori. Lo stato d'animo del popolo era intonato su un
registro elevato, e quelle parole erano troppo semplici e comprensibili; erano le stesse che
avrebbe potuto dire ciascuno di loro, e che perciò non era giusto dicesse un'ordinanza
dell'autorità suprema.

       Tutti restarono immobili, assorti in un mesto silenzio. Il giovane alto muoveva le
labbra e si dondolava.

       «A lui bisogna chiederlo!... È proprio lui?... Come no, l'ha chiesto... Perché sennò...
Lui spiegherà...» si sentì a un tratto nelle ultime file della folla e l'attenzione generale si
rivolse a una carrozza che s'inoltrava nella piazza: era il capo della polizia scortato da due
dragoni a cavallo.

       Il capo della polizia, che per ordine del conte quella mattina era andato a incendiare
le imbarcazioni e, per questo incarico, aveva guadagnato una bella somma che in quel
momento si trovava appunto nelle sue tasche, vedendo la folla che gli muoveva incontro,
ordinò al cocchiere di fermarsi.

       «Chi siete?» gridò a quelli che si avvicinavano, isolati e timidi alla carrozza. «Chi
siete? Vi ho fatto una domanda!» ripeté il capo della polizia giacché non aveva avuto
risposta.

       «Questi, signore,» disse l'impiegato con il cappotto di lana crespa «questi, dopo
l'annuncio dell'eccellentissimo conte, desiderano, senza riguardo alla propria vita, rendersi
utili; e non è certo una rivolta, come ha avuto a dire l'eccellentissimo conte...»

       «Il conte non è partito, è in città, e in quanto a voi verranno presi provvedimenti,»
disse il capo della polizia. «Avanti!» ordinò poi al cocchiere.

       La folla si fermò intorno a quei pochi che avevano udito le parole dell'autorità,
seguendo con gli occhi la vettura che si allontanava.

       Il capo della polizia, intanto, si era voltato indietro spaventato, aveva detto qualcosa
al cocchiere e la vettura aveva accelerato l'andatura.

       «È un inganno, ragazzi! Che ci porti dal conte in persona!» gridò il giovane alto.

       «Non lasciatelo scappare, ragazzi! Deve renderci conto! Fermatelo!» s'alzarono
alcune voci dalla folla; il popolo si lanciò all'inseguimento della vettura.

       La folla, discorrendo rumorosamente, seguì il capo della polizia fino alla Lubjanka.


                                                                                            1056
www.writingshome.com
                              Lev Nicolaevic Tolstoj – Guerra e pace


       «E così anche i signori mercanti se ne sono andati e noi dobbiamo restare qui a
crepare? Siamo forse cani, noialtri!» s'udiva ripetere sempre più spesso tra la folla.



XXIV



       La sera del 1° settembre, dopo il colloquio con Kutuzov, il conte Rastopèin,
amareggiato e offeso che non l'avessero invitato al consiglio di guerra, e che Kutuzov non
avesse tenuto in alcun conto la proposta di prender parte alla difesa della città, e
sbalordito dal nuovo punto di vista della situazione, che aveva potuto scoprire al campo,
secondo il quale la questione della tranquillità di Mosca e dei suoi sentimenti patriottici
non appariva soltanto secondaria, ma addirittura superflua e insignificante, amareggiato,
offeso e stupito da tutto questo, il conte Rastopèin fece ritorno a Mosca. Dopo aver cenato,
si distese su un divano senza svestirsi e, poco dopo la mezzanotte, fu svegliato da un
corriere che gli portava una lettera da parte di Kutuzov. Nella lettera si diceva che, poiché
l'esercito si ritirava di là da Mosca sulla strada di Rjazan, sarebbe stato opportuno che il
conte inviasse dei funzionari di polizia per scortare le truppe attraverso la città. Non era
una novità per Rastopèin. Non soltanto dopo il colloquio del giorno prima con Kutuzov
sul Monte Poklonnaja, ma già dopo la battaglia di Borodino, quando tutti i generali che
arrivavano a Mosca dicevano unanimi che non si poteva più combattere, e dopo che, notte
per notte, con la sua stessa autorizzazione, era cominciato il trasporto dei tesori di stato e
l'evacuazione di una buona metà dei civili, il conte Rastopèin sapeva benissimo che Mosca
sarebbe stata abbandonata; e nondimeno questa notizia, comunicatagli così, sotto forma di
un semplice biglietto da parte di Kutuzov e ricevuto di notte, durante il primo sonno,
stupì e addolorò il conte.

       In seguito, giustificando l'attività da lui svolta in quei giorni, il conte Rastopèin,
scrisse ripetutamente nelle sue memorie, che due erano stati i suoi principali obiettivi: «De
maintenir la tranquillité à Moscou et d'en faire partir les habitants. Se si accettasse questo
duplice obiettivo, ogni atto di Rastopèin sembrerebbe irreprensibile. Perché non furono
sgombrate da Mosca le cose sacre, le armi, le munizioni, la polvere, le scorte di grano;
perché migliaia di abitanti furono ingannati con l'assicurazione che Mosca non sarebbe
stata abbandonata, e perché vennero in tal modo rovinati? Per mantenere la calma nella
capitale, risponde il conte Rastopèin. Perché furono sgomberate pile di carte inutili dagli
uffici, e l'aerostato di Leppich e altri oggetti? Perché bisognava lasciare la città vuota,


                                                                                         1057
www.writingshome.com
                              Lev Nicolaevic Tolstoj – Guerra e pace


risponde il conte Rastopèin. Basta ammettere che qualcosa realmente minacciasse la quiete
pubblica perché ognuno di quegli atti appaia pienamente giustificato.

      Tutte le crudeltà del Terrore furono commesse in nome della pubblica quiete.

      Ma quale fondamento aveva l'ansia del conte Rastopèin circa la quiete pubblica a
Mosca nel 1812? Cosa gli faceva credere che la città fosse incline alla sommossa? I civili
partivano; le truppe, ritirandosi, riempivano Mosca. Perché questo avrebbe dovuto
provocare tumulti nel popolo?

      Non soltanto a Mosca, ma in tutta la Russia, all'entrata del nemico non accadde
nulla che somigliasse a una rivolta. Il I° e il 2 settembre, a Mosca restavano più di diecimila
abitanti e, a parte gli assembramenti di folla nel cortile del comandante in capo, provocati,
per di più, da lui stesso, non accadde nulla. È evidente che meno che mai ci si sarebbe
dovuti aspettare dei torbidi popolari se dopo la battaglia di Borodino, quando l'abbandono
di Mosca era divenuto evidente o almeno probabile, se allora Rastopèin, invece di eccitare
il popolo con la distribuzione delle armi e con i suoi proclami, avesse preso misure per lo
sgombero di tutti gli oggetti sacri, della polvere, delle munizioni e del denaro e avesse
apertamente dichiarato al popolo che la città stava per essere abbandonata.

      Rastopèin, un uomo focoso e sanguigno, che era sempre restato nelle alte sfere
dell'amministrazione ad onta dei suoi sentimenti patriottici, non aveva la minima idea di
quel popolo che credeva di dirigere. Fin dal momento in cui il nemico era arrivato a
Smolensk, Rastopèin aveva assunto, nella propria immaginazione, il ruolo di guida del
sentimento popolare, del «cuore della Russia». Non soltanto gli sembrava (come sembra a
ogni amministratore) di governare gli atti esteriori degli abitanti di Mosca, ma gli
sembrava anche di disciplinare i loro sentimenti con i suoi appelli e i suoi proclami scritti
in quel linguaggio furbescamente plebeo che il popolo disprezza nel proprio ambiente e
non comprende quando viene dall'alto. Il bel ruolo di guida del sentimento popolare era
così piaciuto a Rastopèin, ed egli vi si era talmente immedesimato, che la necessità di
uscire da quel ruolo, la necessità di abbandonare Mosca senza alcun gesto eroico lo colse
di sorpresa e improvvisamente egli si sentì mancare il terreno sotto i piedi e non seppe
più, assolutamente, che partito prendere. Sapeva che Mosca sarebbe stata abbandonata,
ma fino all'ultimo istante non volle crederlo, e non fece nulla in vista di questa nuova
realtà. Gli abitanti partivano contro la sua volontà. Se gli uffici pubblici erano stati
trasferiti, ciò era avvenuto soltanto su richiesta dei funzionari, ai quali il conte aveva
acconsentito malvolentieri. Quanto a lui, era preso soltanto dal ruolo che si era assunto.
Come spesso succede alle persone dotate di una fervida immaginazione, egli sapeva già da
un pezzo che Mosca sarebbe stata abbandonata, ma lo sapeva solo razionalmente; con
                                                                                          1058
www.writingshome.com
                               Lev Nicolaevic Tolstoj – Guerra e pace


l'anima, invece, non poteva crederci, non poteva trasferirsi con l'immaginazione nella
nuova situazione.

       Tutta la sua attività, diligente ed energica (quanto fosse utile e che effetti avesse sul
popolo, è un'altra questione), tutta la sua attività fu diretta unicamente a risvegliare negli
abitanti di Mosca lo stesso sentimento che era in lui: odio patriottico contro i francesi e
sicurezza in se stessi.

       Ma quando l'evento prese le sue reali dimensioni storiche, quando divenne
insufficiente esprimere soltanto a parole il proprio odio contro i francesi, quando
quest'odio non si poté più esprimerlo nemmeno con la battaglia, quando la fiducia in se
stessi apparve inutile limitatamente al destino della sola Mosca, quando tutta la
popolazione, abbandonando i propri averi, rifluì lontano da Mosca, dimostrando con
quest'azione negativa tutta la forza del suo sentimento popolare - allora il ruolo scelto da
Rastopèin si rivelò del tutto assurdo. Improvvisamente egli si sentì solo, debole e ridicolo,
senza terreno sotto i piedi.

       Destato in piena notte, ricevendo il freddo e imperioso biglietto di Kutuzov,
Rastopèin si sentì tanto più offeso quanto più si sentiva colpevole. A Mosca era rimasto
proprio ciò che gli era stato personalmente affidato: tutti i beni di stato che egli avrebbe
dovuto far sgombrare. Sgombrare tutto non era possibile.

       «Di chi è la colpa, chi ha permesso che le cose arrivassero a questo punto?» pensava.
«Non io, non c'è dubbio. Io avevo tutto pronto, Mosca l'avevo in pugno, eccome! Ed ecco a
cosa ci hanno condotti! Farabutti, traditori!» pensava, senza sapere realmente chi fossero i
farabutti e i traditori, ma sentendo il bisogno di odiare gli sconosciuti colpevoli della
situazione falsa e ridicola in cui era venuto a trovarsi.

       Durante tutta quella notte il conte Rastopèin continuò a impartire ordini, che gli
venivano richiesti da tutte le parti di Mosca. Gli intimi non avevano mai visto il conte così
tetro e adirato.

       «Eccellenza, sono venuti da parte del direttore del demanio, da parte del direttore,
per avere ordini... Dal concistoro, dal senato, dall'università, dall'ospizio dei trovatelli, il
vicario ha mandato... domanda... Quanto al corpo dei pompieri, che cosa ordinate? Il
direttore delle carceri... il direttore del manicomio...» per tutta la notte non cessarono di
riferire al conte.

       A tutte queste richieste il conte dava brevi e rabbiose risposte, che volevano
esprimere come ormai i suoi ordini fossero inutili, che tutto ciò che lui aveva preparato

                                                                                           1059
www.writingshome.com
                                Lev Nicolaevic Tolstoj – Guerra e pace


con cura era stato ormai compromesso da qualcuno e che su questo qualcuno ricadeva
tutta la responsabilità di quanto accadeva.

       «Be', di' tu a quel tanghero,» rispose alla domanda del direttore del demanio, «che
se ne resti a far la guardia alle sue carte. Che stupidaggini mi chiedi a proposito dei
pompieri? I cavalli li hanno, che se ne vadano a Vladimir. Mica li lasceranno ai francesi.»

       «Eccellenza, è venuto il direttore del manicomio, che ordini date?»

       «Che ordini? Che se ne vadano tutti, ecco... E i matti, che li lascino liberi per la città.
Visto che i matti comandano il nostro esercito, è giusto che anche loro se ne vadano un po'
a spasso!»

       Quando gli chiesero cosa bisognasse fare dei carcerati, il conte urlò rabbioso contro
il direttore:

       «Dovremmo darti due battaglioni di scorta che non abbiamo! Liberali tutti e buona
notte!»

       «Eccellenza, ci sono i detenuti politici: Meškov, Verešèagin...»

       «Verešèagin! Non l'hanno ancora impiccato?» esclamò Rastopèin. «Portatelo da
me.»



XXV



       Alle nove della mattina, mentre le truppe stavano ancora transitando per Mosca,
nessuno veniva più a chiedere ordini al conte. Chi poteva, partiva, chi restava decideva da
solo quel che bisognava fare.

       Il conte ordinò di attaccare i cavalli per andare a Sokolniki, e intanto, accigliato,
giallo in volto e taciturno, se ne stava nel suo studio a braccia conserte.

       Il capo di qualsiasi amministrazione, nei momenti di calma e di serenità, ha
l'impressione che tutti i cittadini che gli sono stati affidati vivano unicamente grazie alle
sue cure, e in questa coscienza della propria indispensabilità trova la più grande
ricompensa al proprio lavoro e ai propri sforzi. È naturale che, finché il mare della storia è
tranquillo, chi dirige la fragile scialuppa tenendosi attaccato con un gancio alla nave del
popolo, e in tal modo si muove anche lui, debba avere l'impressione che siano i suoi sforzi
                                                                                             1060
www.writingshome.com
                                 Lev Nicolaevic Tolstoj – Guerra e pace


a far muovere la nave a cui è attaccato. Ma basta che si levi la burrasca, che il mare si agiti
e che la nave proceda più veloce, perché subito l'errore divenga impossibile. La nave
procede col suo movimento autonomo e possente, il gancio non arriva più alla nave, e chi
governa la scialuppa passa improvvisamente dal ruolo di dominatore, di fonte di forza, a
quello di un insignificante, inutile e debole uomo.

       Rastopèin lo sentiva questo, e questo, appunto, lo esasperava.

       Il capo della polizia che era stato fermato dalla folla, entrò dal conte insieme
all'aiutante che era venuto ad annunciare che i cavalli erano pronti. I due uomini erano
entrambi pallidi e il capo della polizia, fatto rapporto dell'incarico eseguito, comunicò al
conte che nel cortile s'era radunata un'immensa folla che chiedeva di vederlo.

       Rastopèin, senza rispondere una parola, si alzò e attraversò a rapidi passi il suo
lussuoso e luminoso salotto, si avvicinò alla porta del balcone, afferrò la maniglia,
l'abbandonò di nuovo e andò alla finestra da cui si vedeva meglio tutta la folla. Il giovane
alto stava in una delle prime file: diceva qualcosa con un viso severo, agitando in aria una
mano. Il fabbro insanguinato gli stava accanto con aria cupa. Attraverso le finestre chiuse
si udiva il brusio delle voci.

       «È pronta la carrozza?» chiese Rastopèin, allontanandosi dalla finestra.

       «È pronta, Eccellenza,» disse l'aiutante.

       Rastopèin si avvicinò di nuovo alla porta del balcone.

       «Ma che cosa vogliono?» domandò al capo della polizia.

       «Eccellenza, dicono che si sono riuniti per andare, secondo i vostri ordini, contro i
francesi; vanno urlando di chissà quali tradimenti. Ma è una folla di facinorosi, eccellenza.
Io sono passato a stento. Eccellenza, ho l'ardire di proporre...»

       «Siate così gentile da andarvene, so da me quel che devo fare,» gridò con ira
Rastopèin.

       Fermo dietro la porta del balcone, restò a fissare la folla. «Ecco che cos'hanno fatto
della Russia! Ecco che cos'hanno fatto di me!» pensava, sentendo crescergli nel petto un'ira
irrefrenabile contro la persona alla quale fosse possibile far risalire la responsabilità di
quanto accadeva. Come capita spesso agli uomini impulsivi, l'ira si era impossessata di lui
già prima che trovasse l'oggetto contro cui riversarla. «La voilà la populace, le lie du peuple,»
pensava, guardando la folla, «la plèbe qu'ils ont soulevée par leur sottise. Il leur faut une

                                                                                            1061
www.writingshome.com
                                   Lev Nicolaevic Tolstoj – Guerra e pace


victime,» pensò guardando il giovane alto che agitava il braccio. Lo pensò perché lui stesso
aveva bisogno di una vittima, di un argomento alla propria collera.

        «È pronta la carrozza?» domandò per la seconda volta.

        «È pronta, Eccellenza. Che cosa ordinate a proposito di Veršèagin? È qui che aspetta
all'ingresso,» rispose l'aiutante.

        «Ah!» gridò Rastopèin come colpito da un ricordo inatteso.

        E, aperta rapidamente la porta, uscì a passo deciso sul balcone. Il brusio cessò
improvvisamente, la folla si tolse berretti e cappelli e tutti gli sguardi si rivolsero al conte
che usciva.

        «Buongiorno, ragazzi!» disse il conte in fretta e ad alta voce. «Grazie di essere
venuti. Un solo momento, e sarò da voi, ma prima dobbiamo occuparci di un delinquente.
Dobbiamo punire il traditore che ha provocato la rovina di Mosca. Aspettatemi!»

        E   il   conte   ritornò     altrettanto    rapidamente        nell'appartamento,   sbattendo
violentemente la porta.

        Un mormorio soddisfatto di approvazione percorse la folla.

        «Vedrai come li mette a posto, i delinquenti! E tu che pensavi ai francesi... lui sì che
può risolvere la situazione!» diceva la gente come rimproverandosi reciprocamente la
propria diffidenza.

        Alcuni minuti dopo, dall'ingresso principale uscì un ufficiale che ordinò
rapidamente qualcosa e i dragoni si schierarono sull'attenti. La folla che era sotto il balcone
si spostò avidamente verso l'ingresso. Uscendo sulla scalinata a passi rapidi e irosi,
Rastopèin si guardò intorno come cercando qualcuno.

        «Dov'è?» disse e, mentre lo diceva vide spuntare da dietro l'angolo, in mezzo a due
dragoni, un giovane con un lungo collo esile e con la testa rasata a metà, ma che già si
ricopriva di capelli. Il giovane indossava un logoro pellicciotto di volpe, rivestito di panno
turchino (che un tempo doveva essere assai elegante) e sudici calzoni da carcerato, infilati
dentro a stivaloni sporchi e scalcagnati. Alle sue esili, deboli gambe, pendevano pesanti
catene che gli impacciavano i passi indecisi.

        «Ah!» disse Rastopèin, distogliendo in fretta lo sguardo dal giovane con il
pellicciotto di volpe e indicando lo scalino più basso della scala dell'ingresso. «Mettetelo
qui!»
                                                                                                 1062
www.writingshome.com
                               Lev Nicolaevic Tolstoj – Guerra e pace


       Il giovane, sferragliando con i ceppi, salì faticosamente sullo scalino indicatogli;
slargandosi con un dito il colletto del pellicciotto che lo stringeva, girò intorno due volte il
lungo collo e, sospirando, incrociò sul ventre, con un gesto mansueto, le mani sottili non
avvezze al lavoro.

       Per alcuni secondi - quanto il giovane ci mise a sistemarsi sullo scalino - la folla
restò in assoluto silenzio. Soltanto nelle ultime file, che si pigiavano tutte verso quel punto,
s'udivano raschi di gola, gemiti, spintoni e scalpiccio di piedi.

       «Ragazzi!» disse Rastopèin con una voce dal timbro metallico, «quest'uomo,
Verešèagin, è il delinquente che ha provocato la rovina di Mosca.»

       Il giovane con il pellicciotto di volpe stava immobile nel suo atteggiamento di
sottomissione, con le mani incrociate sul ventre e la schiena un po' curva. Smagrito,
deturpato dalla testa rapata, il suo giovane volto era rivolto in terra. Alle prime parole del
conte egli sollevò lentamente la testa e lo guardò dal basso, come se desiderasse dirgli
qualcosa o almeno incontrare il suo sguardo. Ma Rastopèin non lo guardava. Sul collo
lungo e sottile del giovane una vena, dietro l'orecchio, si tese, divenne violacea; la faccia,
improvvisamente, gli si fece rossa.

       Tutti gli occhi erano fissi su di lui. Guardò la folla e, come sconfortato
dall'espressione che lesse su tutti quei volti, sorrise in modo timido e malinconico, poi
abbassata di nuovo la testa, s'accomodò meglio coi piedi sullo scalino.

       «Costui ha tradito il suo zar e la patria, si è consegnato a Bonaparte, è stato l'unico
fra tutti i russi a disonorare il nome di russo e ora Mosca va in rovina per colpa sua» disse
Rastopèin con voce monotona e stridula; ma qui, improvvisamente, diede una rapida
occhiata in giù, a Verešèagin, che restava immobile in quel suo atteggiamento di
sottomissione. Come se quella vista lo esasperasse, alzò il braccio e quasi si mise a urlare,
rivolgendosi alla folla: «Pensate voi a far giustizia, ve lo consegno!»

       La folla taceva, e non faceva che pigiarsi sempre più stretta. Stare gli uni contro gli
altri, respirare in quell'afa pestilenziale, non poter muoversi e attendere qualcosa di
ignoto, d'incomprensibile e di terribile diventava a poco a poco insopportabile. Quelli che
stavano nelle prime file e che vedevano e sentivano tutto ciò che accadeva dinanzi a loro,
con gli occhi sbarrati dal terrore e le bocche spalancate, tendevano tutte le forze cercando
di resistere alla pressione di chi stava dietro.

       «Dategli addosso!... Che muoia il traditore e non disonori il nome russo!» gridò
Rastopèin. «Uccidetelo! Sono io che lo ordino!»

                                                                                           1063
www.writingshome.com
                               Lev Nicolaevic Tolstoj – Guerra e pace


       La folla non capiva le parole di Rastopèin, ma udiva solo il suono irato della sua
voce, e fremeva, ondeggiava, ma poi di nuovo si fermava.

       «Conte!...» nel silenzio che per un momento s'era di nuovo stabilito risuonò la voce
timida e insieme teatrale di Verešèagin. «Conte, Dio ci vede tutti...» disse, sollevando la
testa, e di nuovo gli si iniettò di sangue quella grossa vena sul collo esile e il rossore affluì
rapidamente sul suo volto e subito si ritirò. Ma non finì di dire ciò che voleva.

       «Uccidetelo! Sono io che ve lo ordino!...» urlò Rastopèin, che improvvisamente era
impallidito come Verešèagin.

       «Sguainare le sciabole!» comandò l'ufficiale ai dragoni, sfoderando la sciabola per
primo.

       Un'ondata ancora più forte percorse la folla e, arrivando sino alle prime file, spinse
quelli avanti e li avvicinò ai gradini della scalinata. Il giovane alto, il volto di pietra e il
braccio sollevato e immobile, si ritrovò accanto a Verešèagin.

       «Colpite!» disse l'ufficiale ai dragoni, a bassa voce, e, a un tratto, un soldato con la
faccia alterata dall'ira colpì Verešèagin con una piattonata del fodero sulla testa.

       «Ah!» gemette stupito Verešèagin, guardandosi attorno spaventato, come non
comprendendo perché lo trattassero così. Lo stesso gemito di stupore e di orrore risuonò
nella folla.

       «Oh, Signore!» Si udì esclamare, dolorosamente, una voce.

       Ma dopo quell'esclamazione di sorpresa Verešèagin mandò un grido di dolore, e
quel grido lo perse. Quel limite del sentimento umano, teso all'estremo limite, che ancora
tratteneva la folla, si spezzò di colpo. Il delitto era cominciato; bisognava portarlo a
compimento. Il penoso lamento, denso di rimprovero, fu soffocato dal ruggito minaccioso
e collerico della folla. Come quell'ultima, settima ondata che manda in pezzi la nave,
quest'ultima, irrefrenabile, ondata partì dalle ultime file, giunse sino alle prime, le travolse
e inghiottì ogni cosa. Il dragone che aveva già colpito fece per ripetere il colpo. Con un
grido di terrore, facendosi schermo con le braccia, Verešèagin si lanciò verso la folla. Il
giovane alto, con cui si scontrò, si avvinghiò con le mani al suo esile collo, e con un grido
selvaggio cadde insieme con lui sotto i piedi della folla delirante.

       C'era chi batteva e straziava Verešèagin, chi il giovane alto. E le grida delle persone
schiacciate e di quelle che cercavano di salvare il giovane alto non facevano che eccitare
ancor più la folla. Per molto tempo i dragoni non poterono liberare l'operaio insanguinato,
                                                                                            1064
www.writingshome.com
                                 Lev Nicolaevic Tolstoj – Guerra e pace


battuto, mezzo morto. E per molto tempo, malgrado la fretta febbrile con cui la folla
cercava di terminare l'opera ormai incominciata, quelli che colpivano, soffocavano e
straziavano Verešèagin non riuscirono a ucciderlo; la folla spingeva da tutte le direzioni, e,
in una massa omogenea che aveva loro al centro, oscillava di qua e di là senza dar loro la
possibilità né di finirlo, né di abbandonarlo.

         «Dagli con l'accetta, con l'accetta!... L'avete schiacciato?... È un traditore, ha venduto
Cristo!... È vivo ... Ha la pelle dura... Chi la fa, l'aspetti. Con l'ascia, su! ... Ma è ancora
vivo?»

         Solo quando la vittima cessò di dibattersi e alle sue grida succedette un monotono,
prolungato rantolo, la folla cominciò ad avvicendarsi in fretta là dove giaceva il cadavere
insanguinato. A uno a uno si avvicinavano, sbirciavano ciò che era stato fatto e quindi si
accalcavano indietro con orrore, rimprovero e stupore.

         «Oh, Signore, il popolo è una bestia, come poteva salvare la vita!» si udiva tra la
folla. «Ed era giovane, poveraccio... veniva certo da una famiglia di mercanti, ma che
gente!... Dicono pure che non sia stato lui... Ma come non è stato lui!... Oh, Signore!...
Hanno massacrato pure un altro, dicono che stia per morire... Eh, il popolo!... Non c'è
timor di Dio...», dicevano adesso le stesse persone, guardando con mesta compassione il
cadavere con la faccia livida, lorda di sangue e di polvere e con un profondo squarcio sul
sottile lungo collo.

         Uno zelante funzionario di polizia, trovando sconveniente la presenza del cadavere
nel cortile di Sua Eccellenza, ordinò ai dragoni di portare il corpo in strada. Due dragoni
afferrarono il cadavere per le gambe mutilate e lo trascinarono via. La testa rasata,
insanguinata e insudiciata di polvere, penzolando dal lungo collo, sobbalzava strisciando
per terra. Il popolo rinculava, scostandosi dal cadavere.

         Quando Verešèagin era caduto e la folla gli si era accalcata sopra, ondeggiando con
un ruggito selvaggio, Rastopèin era improvvisamente impallidito e, invece di avviarsi
all'ingresso di servizio davanti al quale lo aspettavano i suoi cavalli, a testa bassa, con
rapido passo, aveva imboccato il corridoio che portava alle stanze del piano terreno, senza
sapere neanche lui dove andasse e perché. Aveva il volto mortalmente pallido e non
riusciva a trattenere il tremito febbrile della mascella inferiore.

         «Eccellenza, per di qua... dove andate?... Favorite da questa parte,» disse dietro di
lui una voce tremante e spaventata.



                                                                                              1065
www.writingshome.com
                                Lev Nicolaevic Tolstoj – Guerra e pace


         Il conte Rastopèin non aveva la forza di rispondere; girandosi su se stesso
obbedientemente, andò nella direzione che gli veniva indicata. Davanti all'ingresso di
servizio c'era la carrozza. Il rombo lontano della folla ruggente si sentiva fin lì. Il conte
Rastopèin salì frettolosamente in carrozza e ordinò di partire per la sua casa suburbana di
Sokolniki. Arrivato in via Mjasnickaja, dove non arrivava più l'urlo della folla, il conte
avvertì la prima sensazione di pentimento. Adesso ricordava con disagio l'agitazione e lo
spavento che aveva mostrato di fronte ai suoi subordinati. «La populace est terrible, elle est
hideuse,» pensava in francese. «Ils sont comme les loups qu'on ne peut apaiser qu'avec de la
chair.» «Conte, Dio ci vede tutti!» Ricordò d'improvviso le parole di Verešèagin, e gli
attraversò la schiena una sgradevole sensazione di freddo. Ma fu questione di un attimo, e
il conte Rastopèin sorrise con disprezzo di se stesso. «J'avais d'autres devoirs,» pensò, «il
fallait apaiser le peuple. Bien d'autres victimes ont peri et perissent pour le bien publique,» e si
mise a pensare a quei doveri sociali che aveva nei confronti della sua famiglia, della sua (a
lui affidata) capitale, e di se stesso, non già in quanto Fëdor Vasil'eviè Rastopèin (egli
credeva che Fëdor Vasil'eviè Rastopèin facesse sacrificio di sé pour le bien publique), ma a se
stesso in quanto suprema autorità cittadina, in quanto rappresentante del governo e
plenipotenziario dello zar. «Se io fossi stato semplicemente Fëdor Vasil'eviè, ma ligne de
conduite aurait été tout autrement tracée, ma io ho il dovere di tutelare sia la vita che il decoro
della suprema autorità.»

         Lievemente cullato dalle flessibili molle della carrozza e lontano ormai dai terribili
rumori della folla, Rastopèin si calmò fisicamente, e, come sempre succede, con la calma
fisica anche la sua mente elaborò motivi di tranquillità morale. Il pensiero che venne a
tranquillizzare Rastopèin non era certo nuovo. Da quando esiste il mondo e gli uomini si
uccidono l'un l'altro, non c'è uomo che non abbia commesso un delitto su un suo simile
senza tranquillizzarsi con questo pensiero. Che è, appunto, le bien publique, il supposto
bene del resto degli uomini.

         A chi non sia dominato dalle passioni questo bene è sconosciuto, ma chi commette
un delitto sa sempre con certezza in che cosa consista. E adesso Rastopèin lo sapeva.

         Non soltanto, nei suoi ragionamenti, egli non si rimproverava dell'azione
commessa, ma trovava motivi di soddisfazione per aver saputo approfittare così
brillantemente di quell'à propos riuscendo a punire un delinquente e insieme a calmare la
folla.

         «Verešèagin era stato giudicato e condannato a morte,» pensava Rastopèin (ma
veramente Verešèagin era stato condannato solo ai lavori forzati dal Senato). «Era una spia

                                                                                               1066
www.writingshome.com
                               Lev Nicolaevic Tolstoj – Guerra e pace


e un traditore; io non potevo lasciarlo impunito e perciò je faisais d'une píerre deux coups:
per calmare il popolo gli ho dato una vittima e ho punito un delinquente.»

       Arrivando poi alla sua casa suburbana e immergendosi nei problemi dell'azienda
domestica, il conte si tranquillizzò del tutto.

       Già mezz'ora dopo il conte correva su veloci cavalli attraverso la campagna di
Sokolniki, completamente dimentico di quanto era avvenuto e col pensiero e la fantasia
rivolti soltanto a ciò che doveva accadere. Era diretto verso il ponte Jauzskij, dove gli
avevano detto che si trovava Kutuzov. Aveva preparato nella sua mente gli irosi e
pungenti rimproveri che avrebbe rivolto a Kutuzov per il suo inganno. Avrebbe fatto
intendere a quella vecchia volpe di corte, che la responsabilità di tutte le sciagure che
avrebbe provocato l'abbandono della capitale, e della rovina della Russia (come pensava
Rastopèin), ricadeva soltanto su una vecchia testa rimbambita. Rimuginando e
pregustando ciò che avrebbe detto a Kutuzov, Rastopèin si rigirava irosamente nella
carrozza e lanciava di qua e di là per la campagna sguardi stizziti.

       La piana di Sokolniki era deserta. Soltanto sul fondo, vicino all'ospizio e al
manicomio, si vedevano gruppi di persone vestite di bianco e, un po' isolate, altre persone
in abiti bianchi che camminavano sulla piazza gridando e agitando le mani.

       Una di esse veniva di corsa a tagliare la strada alla carrozza del conte Rastopèin. Il
conte Rastopèin, il suo cocchiere e i dragoni guardavano tutti con un vago senso di
curiosità e ribrezzo quei pazzi lasciati in libertà e, in particolare, quello che correva verso
di loro.

       Barcollando sulle sue lunghe, magre gambe, nel camice che svolazzava di qua e di
là, il pazzo correva a precipizio, senza staccare gli occhi da Rastopèin, gridandogli
qualcosa con voce rauca e facendo segni perché si fermasse. Ricoperto di ispidi ciuffi di
barba, tetro e solenne, il volto del pazzo era scarno e giallo. Le sue nere pupille d'agata
guizzavano basse e inquiete nel giallo-zafferano delle cornee.

       «Ferma! Aspetta! Obbedisci!» gridava con voce stridula, e poi di nuovo, ansimando,
urlò qualcosa con intonazioni e gesti persuasivi.

       Raggiunse la carrozza e si mise a correrle accanto.

       «Tre volte mi hanno ucciso, tre volte risorto da morte. Mi hanno lapidato, mi hanno
crocefisso... risusciterò... risusciterò... risusciterò. Hanno dilaniato il mio corpo. Il regno di
Dio crollerà... Tre volte lo distruggerò e tre volte lo edificherò,» gridava, alzando sempre
più il tono della voce.
                                                                                             1067
www.writingshome.com
                                  Lev Nicolaevic Tolstoj – Guerra e pace


       A un tratto il conte Rastopèin impallidì com'era impallidito quando la folla si era
avventata su Verešèagin. Si voltò dall'altra parte.

       «Via... via presto!» ordinò al cocchiere con voce tremante.

       La carrozza volò via con tutta la forza di cui disponevano i cavalli, ma il conte
Rastopèin sentì ancora a lungo dietro di sé, sempre più lontano, il folle, disperato grido,
mentre davanti agli occhi gli tornava il volto stupito, spaventato e insanguinato del
traditore col pellicciotto di volpe.

       Per quanto fresco fosse quel ricordo, Rastopèin sentiva, ormai, che gli si era scolpito
profondamente, fin nel più vivo della carne, nel cuore. Sentiva chiaramente, ormai, che la
traccia sanguinosa di questo ricordo non si sarebbe mai rimarginata e che, al contrario,
quanto più tempo fosse passato, tanto più acre, tanto più doloroso gli sarebbe rimasto vivo
nel cuore, fino alla sua morte, quel terribile ricordo. Aveva ancora nelle orecchie il suono
della propria voce: «Uccidetelo, ne rispondete con la vostra vita!» «Perché ho detto queste
parole! Le ho dette così senza pensarci... Potevo anche non dirle (pensava adesso): così non
sarebbe successo niente.» Vedeva la faccia spaventata e poi inferocita del dragone che
aveva inferto il primo colpo e lo sguardo di silenzioso, timido rimprovero che gli aveva
lanciato quel ragazzo col pellicciotto di volpe... «Ma io non l'ho fatto per me. Io dovevo
agire così. La plèbe, le traître... le bien publique,» diceva a se stesso.

       Sul ponte Jauzskij si accalcavano ancora le truppe. Faceva caldo. Kutuzov accigliato,
depresso, stava seduto su una panca vicino al ponte e giocherellava con il frustino,
tracciando disegni sulla sabbia, quando, con grande rumore, una carrozza gli si avvicinò al
galoppo. Gli si accostò un uomo in uniforme da generale e cappello piumato, con occhi
sfuggenti che esprimevano insieme collera e spavento, e si mise a dirgli qualcosa in
francese. Era il conte Rastopèin. Stava dicendo a Kutuzov di essere venuto lì perché
Mosca, la capitale, non esisteva più ed era restato soltanto l'esercito.

       «Sarebbe stato diverso, se Vostra Altezza Serenissima non mi avesse assicurato che
Mosca non sarebbe stata ceduta senza dare un'altra battaglia; tutto questo, allora, non
sarebbe successo!» disse.

       Kutuzov guardava Rastopèin e, come se non intendesse il senso delle parole che
quest'ultimo gli andava dicendo, si sforzava di decifrare quel non so che di particolare che
stava scritto in quel momento sulla faccia del suo interlocutore. Rastopèin, turbandosi,
tacque. Kutuzov scosse lievemente il capo e, senza distogliere il suo sguardo indagatore
dalla faccia di Rastopèin, disse a bassa voce:

                                                                                         1068
www.writingshome.com
                                Lev Nicolaevic Tolstoj – Guerra e pace


       «Sì, infatti, io non abbandonerò Mosca senza dar battaglia.»

       Pensasse Kutuzov a tutt'altro mentre diceva queste parole o le avesse dette apposta,
consapevole della loro assurdità: certo è che il conte Rastopèin non rispose nulla e si
allontanò in fretta. E - cosa strana! - il comandante supremo di Mosca, l'orgoglioso conte
Rastopèin, afferrato il frustino, si avvicinò al ponte, e gridando, si mise a incalzare i carri
che vi facevano ingorgo.



XXVI



       Alle quattro del pomeriggio le truppe di Murat entrarono in Mosca. In testa
procedeva un reparto di ussari del Württemberg; dietro, a cavallo, scortato da un grande
seguito, il Re di Napoli in persona.

       A metà circa dell'Arbat, vicino alla chiesa di Nikola Javlennyj, Murat si fermò
attendendo che il reparto avanzato desse informazioni esatte sull'ubicazione della
roccaforte cittadina, «le Kremlin».Intorno a Murat si era raccolta una piccola folla di
borghesi, di quelli che erano rimasti a Mosca. Tutti guardavano con timida meraviglia lo
strano comandante dai capelli lunghi, carico di piume e di oro.

       «Ma che, sarebbe questo in persona il loro zar? Niente di più facile!» si sentivano
voci sommesse.

       Un interprete si avvicinò alla folla.

       «Togli il berretto... il berretto,» si misero a dire nella folla apostrofandosi a vicenda.
L'interprete si rivolse a un vecchio portiere e domandò se il Cremlino fosse lontano. Il
portiere, tendendo l'orecchio a quell'accento polacco che gli riusciva strano e non
riconoscendo la lingua russa nei suoni pronunciati dall'interprete, non capiva che cosa gli
dicessero e si nascose dietro gli altri.

       Murat si avvicinò all'interprete e ordinò di domandare dove fossero le truppe russe.
Uno dei russi comprese finalmente che cosa gli chiedevano e parecchie voci insieme, a un
tratto, si levarono a rispondere all'interprete. Un ufficiale francese del reparto
d'avanguardia giunse a cavallo da Murat, e riferì che l'ingesso della fortezza era murato e
che, probabilmente, c'era d'aspettarsi qualche imboscata.



                                                                                            1069
www.writingshome.com
                               Lev Nicolaevic Tolstoj – Guerra e pace


       «Bene,» disse Murat e, rivolgendosi a uno dei signori del seguito, ordinò che si
facessero avanzare quattro cannoni di piccolo calibro e di far fuoco contro il portone.

       L'artiglieria, al trotto, uscì dalla colonna che marciava dietro Murat e si portò verso
l'Arbat. Spintasi fino in fondo alla Vozdviženka, si fermò e si schierò sulla piazza. Alcuni
ufficiali francesi provvidero a sistemare i cannoni, piazzandoli a distanza uno dall'altro, e
si misero a osservare il Cremlino con il cannocchiale.

       Dal Cremlino le campane suonarono il vespro e questo suono mise in agitazione i
francesi. Credevano che fosse un appello alle armi. Alcuni soldati di fanteria corsero alla
porta Kutafja. La porta era sbarrata da travi e mucchi di assi. Non appena un ufficiale si
avvicinò con la sua pattuglia, da dietro la porta echeggiarono due spari. Il generale che
sostava presso i cannoni gridò all'ufficiale un comando e l'ufficiale e i soldati tornarono
indietro di corsa.

       Dietro il portone riecheggiarono altri spari.

       Una fucilata ferì a un piede un soldato francese e subito, di dietro ai mucchi di assi,
giunse uno strano urlo di parecchie voci. Sulle facce del generale francese, degli ufficiali e
dei soldati l'espressione di allegria e di tranquillità aveva già ceduto il posto a una tenace,
concentrata espressione di prontezza alla lotta e alle sofferenze. Per tutti loro, dal
maresciallo all'ultimo soldato, quel luogo non si chiamava Vozdviženka, Mochovaja,
Kutafja o Troickie Voroty, ma era soltanto un nuovo campo di battaglia, d'una battaglia
che prevedevano sanguinosa.

       Le grida dietro la porta erano cessate. I cannoni erano stati già piazzati. Gli artiglieri
soffiavano sulle micce accese. Un ufficiale comandò «feu!» e uno dopo l'altro scoppiarono
due sibilanti crosci di mitraglia. Le mitraglie crepitarono sulla pietra della porta, sulle travi
e sulle assi e due nuvole di fumo ondeggiarono sopra la piazza.

       Pochi istanti dopo le raffiche di cannone contro le mura del Cremlino, sopra le teste
dei francesi si diffuse uno strano rumore. Al di sopra delle mura si era levato un enorme
stormo di cornacchie che turbinava nell'aria gracchiando e rombando con migliaia di ali. E
insieme a quel suono, dalla porta riecheggiò un solitario grido umano, e in mezzo al fumo
apparve la figura di un uomo senza berretto, in caffetano. Teneva in mano un fucile e lo
puntava contro i francesi. «Feu!» ripeté l'ufficiale di artiglieria e, nello stesso istante,
esplosero una fucilata e due cannonate. Il fumo avvolse di nuovo la porta.




                                                                                            1070
www.writingshome.com
                                Lev Nicolaevic Tolstoj – Guerra e pace


       Dietro le assi e le travi, ormai, non si muoveva più nulla; i fanti francesi, allora, si
avvicinarono coi loro ufficiali alla porta. Sotto l'arco giacevano tre feriti e quattro morti.
Due uomini in caffetano si erano dati alla fuga, lungo le mura, verso la Znamenka.

       «Enlevez-moi ça,» disse l'ufficiale indicando le travi e i cadaveri; e i francesi, dato il
colpo di grazia ai feriti, gettarono i cadaveri al di là del muro di cinta.

       Nessuno ha mai saputo chi fossero quegli uomini. «Enlevez-moi ça,» questo solo si
disse di loro; li gettarono via e più tardi furono tolti dalla strada perché non puzzassero.
Solamente Thiers ha dedicato alla loro memoria alcune righe eloquenti: «Ces misérables
avaient envahi la citadelle sacrée, s'étaient emparés des fusils de l'arsenal, et tiraient (ces
misérables) sur les Français. On en sabra quelques'uns et on purgea le Kremlin de leur présence.»

       Riferirono a Murat che la via era sgombra. I francesi varcarono la porta e
cominciarono ad accamparsi sulla Piazza del Senato. I soldati gettavano le sedie dalle
finestre del Senato e accendevano falò.

       Alcuni reparti attraversarono il Cremlino e si disposero nelle vie Marosejka,
Lubjanka, Prokrovka. Altri si disposero nella Vozdviženka, Znamenka, Nikolskaja,
Tverskaja. Dappertutto, trovando le cose abbandonate, i francesi si sistemavano non come
è normale in una città occupata, negli appartamenti, ma come in un accampamento posto
nel mezzo di una città.

       Sebbene laceri, affamati, esausti, e ridotti alla metà degli effettivi iniziali, i soldati
francesi che entrarono in Mosca formavano ancora un esercito ben ordinato. Era un
esercito esausto, spossato, ma ancora combattivo e pericoloso. Ma fu tale solo fino al
momento in cui i suoi soldati non si sistemarono negli appartamenti. Non appena gli
uomini dei vari reggimenti cominciarono a sparpagliarsi nelle ricche case vuote, l'esercito,
da allora, si dissolse per sempre e al suo posto si formò qualcosa cui non si poteva dare il
nome né di abitanti né di soldati, qualcosa di mezzo fra i due: un'accozzaglia di
saccheggiatori. Quando, dopo cinque settimane, quegli stessi uomini uscirono da Mosca,
non esisteva più un esercito. C'era invece una moltitudine di saccheggiatori, ciascuno dei
quali si portava via, sui veicoli o indosso, un mucchio di cose che gli sembravano preziose
e necessarie. Lo scopo di tutti quegli uomini, nel lasciare Mosca, non consisteva più, come
prima, nel conquistare con la forza delle armi, ma unicamente nel conservare quanto
avevano arraffato. Come la scimmia che, ficcata la mano nella stretta imboccatura di una
brocca e afferrata una manciata di noci, non apre più il pugno per non perdere ciò che ha
agguantato e con ciò segna la propria rovina, così i francesi, nel lasciare Mosca, dovevano
evidentemente andare incontro alla rovina poiché portavano via con sé ciò che avevano

                                                                                              1071
www.writingshome.com
                               Lev Nicolaevic Tolstoj – Guerra e pace


rubato; ma abbandonare quanto avevano rubato per loro era impossibile com'è
impossibile per la scimmia aprire il pugno pieno di noci. Dieci minuti dopo l'entrata in
città di tutti i reggimenti francesi, non restava più un solo soldato o un solo ufficiale. Dalle
finestre delle case si scorgevano uomini in cappotto e ghette che, ridendo, passeggiavano
all'interno degli appartamenti; nelle cantine, negli interrati, altri la facevano da padroni
con le provviste; nei cortili, altri ancora aprivano o sfondavano le porte dei depositi e delle
scuderie; nelle cucine accendevano fuochi, con le maniche rimboccate friggevano,
impastavano; spaventavano, facevano ridere e vezzeggiavano le donne e i bambini. E
dappertutto, nelle botteghe e nelle case, di quegli uomini ce n'era un gran numero: quello
che non c'era più, ormai, era l'esercito.

       In quella stessa prima giornata i comandanti francesi impartirono ordini su ordini
vietando alle truppe di sparpagliarsi per la città, proibendo severamente ogni violenza
contro gli abitanti e ogni saccheggio, convocando l'esercito, per quella sera stessa, a un
appello generale; ma ad onta di qualsiasi provvedimento, quegli uomini che finora
avevano costituito un esercito si disperdevano per la ricca città deserta, ricca di comodità e
di provviste. Come una mandria affamata procede unita per una campagna spoglia, ma
subito si sbanda e si disperde, irrefrenabilmente, non appena capita su ricchi pascoli, in
modo altrettanto irrefrenabile si sparpagliava qua e là per la città opulenta quell'esercito.

       Abitanti, a Mosca, non ce n'erano e i soldati venivano assorbiti dalla città come
l'acqua dalla sabbia e, irraggiandosi a stella dal Cremlino dove erano dapprima entrati, si
allontanavano, disperdendosi, in tutte le direzioni. I soldati di cavalleria, entrando in una
casa di mercanti abbandonata con tutte le suppellettili, e trovandovi stalle sufficienti non
solo per i loro cavalli, ma anche per altri, andavano comunque a occupare un'altra casa
accanto perché sembrava loro migliore. Molti occupavano un certo numero di case,
segnando col gesso sulla porta il nome di chi le aveva occupate, litigavano, e persino si
azzuffavano con gli altri reparti. Ancora prima di essersi sistemati a dovere, i soldati
correvano in strada a vedere la città e, sentendo dire che tutto era stato abbandonato, si
precipitavano dove si poteva fare man bassa di cose preziose. I comandanti andavano in
giro per fermare i soldati e senza volerlo erano trascinati anche loro nel saccheggio. Al
Karetnyj Rjad erano rimaste intatte le botteghe dei carrozzai, e là si affollavano i generali
per scegliersi carrozze e calessi. I pochi abitanti rimasti invitavano nelle loro case i
comandanti sperando, in tal modo, di sottrarsi al saccheggio. Di ricchezze ce n'erano
un'infinità e non se ne vedeva la fine; dappertutto, tutt'intorno ai luoghi occupati dai
francesi, si stendevano altri luoghi non ancora esplorati, non ancora occupati, in cui ai
francesi sembrava dovessero esserci ancor maggiori ricchezze. E così Mosca li attirava e li
assorbiva sempre più lontano, sempre più lontano. Allo stesso modo in cui versando
                                                                                           1072
www.writingshome.com
                              Lev Nicolaevic Tolstoj – Guerra e pace


dell'acqua sulla terra arida, insieme all'acqua scompare anche la terra, così per il fatto che
un esercito affamato era entrato in una città ricca e vuota, rimase distrutto l'esercito e andò
distrutta la ricca città: ne nacque fango, ne nacquero incendi e saccheggi.



      I francesi hanno attribuito l'incendio di Mosca au patriotisme féroce de Rastopchine; i
russi al fanatismo dei francesi. In realtà, cause dell'incendio di Mosca - nel senso di poter
attribuire le responsabilità di tale incendio a una o più persone - non c'erano e non ci
potevano essere. Mosca bruciò perché era stata messa in condizioni tali in cui qualsiasi
città di legno si sarebbe incendiata, a parte che in città vi siano o non vi siano centotrenta
malconce pompe da incendio. Mosca doveva andare a fuoco a seguito del fatto che gli
abitanti ne erano partiti, con la stessa necessità con cui deve prender fuoco un mucchio di
trucioli sui quali, per parecchi giorni di fila, cadano scintille di fuoco. Una città tutta di
legno, in cui, anche quando sono presenti i legittimi proprietari delle case e la polizia,
quasi ogni giorno, d'estate, scoppiano degli incendi, non può non andare a fuoco quando
in essa gli abitanti non ci sono, e al loro posto vivono soldati che fumano le pipe,
accendono falò sulla Piazza del Senato con le sedie del Senato stesso e si cuociono da
mangiare due volte al giorno. Basta che, anche in tempo di pace, delle truppe si accampino
nei villaggi di una data contrada, perché il numero degli incendi di quella contrada diventi
subito più alto. In che misura doveva allora aumentare la probabilità di incendi in una
deserta città di legno in cui si era accampato un esercito straniero? Le patríotisme féroce de
Rastopèin e il fanatismo dei francesi non hanno, qui, proprio nessuna colpa. Mosca prese
fuoco per le pipe, per le cucine, per i falò, per la negligenza dei soldati nemici, che
abitavano nelle case ma non ne erano i proprietari. Se pure vi furono degli incendi dolosi
(cosa peraltro dubbia, perché nessuno aveva motivo di appiccare fuoco e, in ogni caso, si
sarebbe trattato di azioni rischiose e complesse), non è possibile cercare in essi la causa di
tutto, perché anche senza questi i fatti sarebbero andati nello stesso modo.

      Per quanto attraente fosse per i francesi far ricadere la colpa sulla ferocia di
Rastopèin, e, per i russi, accusare il criminale Bonaparte, per poi mettere, in un secondo
momento, una fiaccola eroica nelle mani del loro popolo, non si può non vedere che una
causa immediata di questo genere non poté esistere alle origini di questo incendio, perché
Mosca doveva bruciare, come deve bruciare ogni villaggio, ogni fabbrica, ogni casa che i
proprietari abbandonano e in cui entra gente estranea a farla da padrone a cucinarsi i
pasti. Mosca fu incendiata dagli abitanti, è vero; ma non da quelli che vi erano restati,
bensì da quelli che ne erano partiti. Mosca, occupata dal nemico, non restò intatta - come


                                                                                          1073
www.writingshome.com
                               Lev Nicolaevic Tolstoj – Guerra e pace


Berlino, Vienna e altre città - soltanto perché i suoi abitanti non avevano fatto gli onori di
casa, non avevano consegnato le chiavi ai francesi, ma l'avevano abbandonata.



XXVII



        L'infiltrazione dei francesi a Mosca, il 2 settembre, non raggiunse che a sera il
quartiere dove attualmente abitava Pierre.

        Dopo gli ultimi due giorni, trascorsi in solitudine e in modo così inconsueto, Pierre
si trovava in uno stato d'animo che rasentava la pazzia. Un unico, ossessionante pensiero
si era impossessato di tutto il suo essere. Neanche lui sapeva come e quando era successo,
ma questo pensiero ora lo dominava a tal punto che egli non ricordava nulla del passato e
non capiva nulla del presente, e tutto ciò che vedeva e ascoltava gli si svolgeva davanti
come in un sogno.

        Si era allontanato da casa sua soltanto per liberarsi in qualche modo dall'intricata
matassa delle esigenze della vita, che lo serrava da ogni parte, e che, in quei momenti, non
si sentiva in grado di sbrogliare. Si era trasferito nell'appartamento di Iosif Alekseeviè con
il pretesto di fare una cernita dei libri e delle carte del defunto, soltanto perché aveva
bisogno di pace e di ristoro dagli affanni della vita; al ricordo di Iosif Alekseeviè, infatti,
nella sua anima si ridestava un mondo di pensieri eterni, consolanti e solenni,
assolutamente opposti all'angosciosa confusione in cui si sentiva trascinato. Cercava un
rifugio tranquillo; e lo trovò, effettivamente nello studio di Iosif Alekseeviè. Quando, nel
mortale silenzio di quello studio, era rimasto seduto coi gomiti poggiati alla polverosa
scrivania del defunto, alla sua immaginazione, in un succedersi calmo e significativo,
s'erano presentati i ricordi degli ultimi giorni, specie il ricordo della battaglia di Borodino
e di quella invincibile sensazione della propria nullità e falsità al cospetto della verità,
della semplicità e della forza di quella categoria di persone che gli si era impressa
nell'anima sotto quel nome: loro. Quando Gerasim lo aveva destato dai suoi pensieri, a
Pierre era venuta l'idea di prender parte anche lui alla ipotetica (sapeva bene che era tale)
difesa popolare di Mosca. A questo scopo aveva subito chiesto a Gerasim di procurargli
un caffetano e una pistola, e gli aveva annunciato la propria intenzione di restare, in
incognito, nella casa di Iosif Alekseeviè. Poi, durante quella prima, solitaria giornata
trascorsa nell'ozio (Pierre aveva cercato varie volte, senza riuscirvi, di fermare la sua
attenzione sui manoscritti massonici), varie volte s'era confusamente presentato alla sua
mente il pensiero, non nuovo, del significato cabalistico del proprio nome in rapporto al
                                                                                          1074
www.writingshome.com
                                Lev Nicolaevic Tolstoj – Guerra e pace


nome di Bonaparte; ma questo pensiero, e cioè che proprio lui, il Russe Besuhof, fosse
destinato a metter fine al potere della belva, s'affacciava ancora semplicemente come una di
quelle fantasticherie che guizzano per la mente senza nessun motivo e senza lasciare
nessuna traccia.

       Quando poi, dopo aver comperato il caffetano (con l'unico scopo di prender parte
alla difesa popolare di Mosca), Pierre aveva incontrato i Rostov, e Nataša gli aveva detto:
«Voi rimanete? Ah, che bello!», nella testa gli era balenata l'idea che davvero sarebbe stato
bello, anche se Mosca fosse caduta, restarvi e portare a compimento ciò che gli era
assegnato dal destino.

       Il giorno dopo, obbedendo soltanto al pensiero di non risparmiare se stesso e di non
restare in nulla indietro a loro, andò con il popolo alla Barriera delle Tri Gory. Ma quando
ritornò a casa, convinto ormai che Mosca non sarebbe stata difesa, sentì a un tratto che ciò
che finora gli era parso una pura possibilità, adesso era diventato necessario e inevitabile.
Tenendo nascosto il proprio nome, egli doveva rimanere a Mosca per incontrare
Napoleone e ucciderlo; così, o sarebbe morto, o avrebbe posto fine alle sciagure di tutta
l'Europa, che, secondo lui, provenivano unicamente da Napoleone.

       Pierre conosceva tutti i particolari dell'attentato alla vita di Bonaparte commesso da
uno studente tedesco nel 1809, e sapeva che quello studente era stato fucilato. Ma il
pericolo a cui si esponeva per mettere in atto il proprio piano lo eccitava ancor più.

       Due sentimenti egualmente forti lo attiravano irresistibilmente verso il suo scopo. Il
primo era il bisogno di sacrificarsi e di soffrire nella coscienza della comune sventura, lo
stesso sentimento che il 25 agosto lo aveva spinto fino a Možajsk, nel cuore stesso della
battaglia, che gli aveva fatto abbandonare la propria casa e, invece che nel lusso e nelle
comodità abituali, lo faceva dormire senza svestirsi su un duro divano e mangiare lo
stesso cibo di Gerasim; l'altro era quel sentimento vago, esclusivamente russo, di
disprezzo, per tutto ciò che è convenzionale, artificiale, umano, per tutto ciò che la
maggior parte degli uomini considera il maggior bene del mondo. Pierre aveva provato
per la prima volta questo strano affascinante sentimento al palazzo Slobodskij, quando
improvvisamente aveva sentito che la ricchezza, il potere, la vita, tutto ciò che gli uomini
costruiscono e conservano con tanto sforzo, tutto questo, se qualcosa vale, vale soltanto
per il piacere con il quale si può gettarselo alle spalle.

       Era quel sentimento per cui una recluta volontaria beve fino all'ultima copeca, un
ubriaco fracassa specchi e vetri senza alcun motivo apparente, pur sapendo che questo gli
costerà gli ultimi suoi soldi; quel sentimento, insomma, per cui un uomo, compiendo

                                                                                         1075
www.writingshome.com
                                Lev Nicolaevic Tolstoj – Guerra e pace


azioni folli e brutali, in un certo senso mette alla prova il proprio potere e la propria forza,
dimostrando così l'esistenza di un principio superiore che solo può giudicare la vita
dell'uomo e che trascende la condizione umana.

       Da quando Pierre aveva provato per la prima volta questo sentimento, al Palazzo
Slobodskij, era sempre rimasto sotto il suo influsso, ma soltanto ora aveva il modo di
soddisfarlo pienamente. Inoltre, in quei momenti, era sostenuto nel suo proposito, e
privato della possibilità di rinunciarvi, da quanto aveva già fatto in questa direzione. La
sua fuga da casa, il suo caffetano, la pistola, l'aver dichiarato ai Rostov che sarebbe rimasto
a Mosca, tutto ciò non avrebbe soltanto perduto ogni senso, ma sarebbe diventato
addirittura degno di disprezzo e ridicolo (cosa alla quale Pierre era particolarmente
sensibile), se alla fine egli fosse partito, come tutti gli altri, da Mosca.

       Le condizioni fisiche di Pierre, come sempre avviene, coincidevano con quelle
morali. Il cibo insolito, grossolano, la vodka, che in quei giorni era la sua bevanda, la
mancanza di vino e di sigari, la biancheria sporca senza ricambio, due notti per metà
insonni trascorse su quel corto divano senza lenzuola né coperte; tutto questo lo
manteneva in uno stato di esasperazione, non lontano dalla follia.



       Erano ormai le due del pomeriggio. I francesi erano già entrati in Mosca. Pierre lo
sapeva, ma, invece di agire, pensava unicamente alla sua impresa, passandone in rassegna
tutti i minimi particolari futuri. Fantasticando in questo modo, non si prospettava al vivo
né il modo in cui avrebbe colpito Napoleone, né la morte di lui, ma, con una straordinaria
chiarezza e con una mesta volontà, si immaginava la propria fine e il proprio eroico
coraggio.

       «Sì, io solo per tutti; debbo farlo, o morire!» pensava. «Sì, mi avvicinerò... e poi, a un
tratto... Con la pistola o con il pugnale?» pensava. «Del resto, fa lo stesso. Non sono io, è la
mano della Provvidenza che ti punisce, - gli dirò (così si immaginava le parole che avrebbe
pronunciato uccidendo Napoleone). Ma sì prendetemi, giustiziatemi,» diceva poi a se
stesso con una malinconica ma ferma espressione in volto, chinando la testa.

       Mentre Pierre, fermo in mezzo alla stanza, andava rimuginando questi pensieri, la
porta dello studio si aprì e sulla soglia apparve la figura - completamente mutata - di
Makar Alekseeviè, che fino a quel momento s'era mostrato sempre molto timido. La sua
vestaglia era aperta. Il volto era rosso e alterato, evidentemente era ubriaco. Alla vista di
Pierre, lì per lì si turbò, ma, notando un certo turbamento anche sulla sua faccia, subito si
rincuorò e a passi barcollanti s'inoltrò fin nel mezzo della camera.
                                                                                            1076
www.writingshome.com
                               Lev Nicolaevic Tolstoj – Guerra e pace


       «Hanno tutti paura,» disse con voce rauca e confidenziale. «Io dico: non mi
arrenderò; io dico... non è così, signore?» Si fece pensieroso e poi, all'improvviso, vedendo
la pistola sul tavolo, l'afferrò con imprevedibile sveltezza, e corse fuori in corridoio.

       Gerasim e il portiere, lanciatisi a inseguire Makar Alekseeviè, lo raggiunsero nel
vestibolo e cercarono di togliergli la pistola. Pierre, uscito in corridoio, guardava con pietà
e ribrezzo quel vecchio semifolle. Makar Alekseeviè, col viso stravolto dallo sforzo, teneva
stretta la pistola e gridava con voce rauca, immaginando evidentemente di trovarsi in una
situazione molto solenne: «All'armi! All'abbordaggio! Bugiardo, non me la prenderai!»
urlava.

       «Basta, per carità, basta. Fate il favore, vi prego, lasciate stare. Su, ve ne prego,
signore...» diceva Gerasim, cercando, con cautela, di afferrare Makar Alekseeviè per i
gomiti e di farlo voltare verso la porta.

       «Tu chi sei? Bonaparte!...» gridò Makar Alekseeviè.

       «Così non va, signore. Favorite nelle stanze, andate a riposarvi. Consegnatemi la
pistola, vi prego.»

       «Via, spregevole schiavo! Non toccarmi! Hai visto?» gridò Makar Alekseeviè
agitando la pistola. «All'abbordaggio!»

       «Forza, su,» mormorò Gerasim al portiere.

       Afferrarono Makar Alekseeviè per le braccia e lo trascinarono verso la porta.

       Il vestibolo si riempì del terribile fracasso di una lotta, e degli ebbri, rauchi versi di
una voce strozzata.

       Improvvisamente si sentì un nuovo grido, un penetrante grido femminile fuori
all'ingresso, e nel vestibolo irruppe a precipizio la cuoca.

       «Sono loro! Santi benedetti!... Sono proprio loro, sì. Quattro, a cavallo!...» gridava.

       Gerasim e il portinaio si lasciarono sfuggire Makar Alekseeviè, e dal corridoio, in
cui si era fatto di nuovo silenzio, si udì distintamente il bussare di parecchie mani alla
porta d'entrata.



XXVIII


                                                                                            1077
www.writingshome.com
                                Lev Nicolaevic Tolstoj – Guerra e pace




       Pierre, che aveva deciso di non rivelare né il suo nome, né la sua conoscenza del
francese fino al momento in cui non avrebbe realizzato il suo progetto, se ne stava sulla
porta socchiusa del corridoio, pensando di nascondersi appena fossero entrati i francesi.
Ma i francesi entrarono, Pierre restò sulla porta: un'invincibile curiosità lo tratteneva.

       Erano in due. Uno era un ufficiale, un bell'uomo alto e spavaldo; l'altro (un soldato,
evidentemente, o un attendente) era un uomo tarchiato, magro e abbronzato, con le
guance incavate e un'espressione ottusa. L'ufficiale, zoppicando e appoggiandosi a un
bastone, veniva avanti per primo. Dopo aver fatto alcuni passi, come se si fosse convinto
che quell'appartamento andava bene, l'ufficiale si fermò, si voltò indietro verso i soldati
che stavano sulla porta e con voce forte e imperiosa gridò loro di far entrare i cavalli. Dopo
di che l'ufficiale sollevò ben alto il gomito con gesto baldanzoso, si ravviò i baffi e portò la
mano al cappello.

       «Bonjour, la compagnie!» esclamò allegramente, sorridendo e guardandosi attorno.

       Nessuno rispose nulla.

       «Vous êtes le bourgeois?» si rivolse l'ufficiale a Gerasim.

       Questi lo guardava con un'espressione spaurita e interrogativa.

       «Quartire, quartire, logement,» disse l'ufficiale, guardando dall'alto in basso, con un
sorriso condiscendente e bonario, il piccolo Gerasim. «Les Français sont des bons enfants. Que
Diable! Voyons! Ne nous fâchons pas, mon vieux,» aggiunse, battendo la mano sulla spalla di
Gerasim, che s'era ammutolito dallo spavento.

       «Ah ça! Dites donc, on ne parle donc pas français dans cette boutique?» aggiunse,
guardandosi intorno e incontrando lo sguardo di Pierre.

       Pierre si ritirò dalla porta. L'ufficiale tornò a rivolgersi a Gerasim. Chiese che gli
venissero mostrate le camere della casa.

       «Padrone non c'è... non capire... io voi...» disse Gerasim, sforzandosi di rendere le
sue parole più comprensibili col pronunciarle così storpiate.

       L'ufficiale francese, sorridendo, spalancò le braccia dinanzi a Gerasim per fargli
intendere che non lo capiva e, zoppicando, si avvicinò alla porta dove stava Pierre. Pierre
avrebbe voluto ritirarsi per nascondersi alla sua vista, ma proprio in quel momento vide
Makar Alekseeviè che usciva, con la pistola in mano, dalla porta della cucina. Con una
                                                                                             1078
www.writingshome.com
                                 Lev Nicolaevic Tolstoj – Guerra e pace


scaltrezza da folle nello sguardo, Makar Alekseeviè squadrò il francese e, sollevata la
pistola, gliela puntò addosso.

        «All'abbordaggio!!!» gridò l'ubriaco, premendo il grilletto della pistola.

        Al grido l'ufficiale francese si voltò, e nello stesso istante Pierre si slanciò addosso
all'ubriaco. Mentre Pierre afferrava e sollevava in alto la pistola, Makar Alekseeviè era
intanto riuscito a trovare il grilletto; echeggiò uno sparo assordante che avviluppò di fumo
tutti i presenti. Il francese impallidì e si buttò indietro verso la porta.

        Dimenticando la sua intenzione di non rivelare la sua conoscenza che aveva del
francese, Pierre, strappata e gettata via la pistola, corse accanto all'ufficiale e, in francese,
gli rivolse la parola.

        «Vous n'êtes pas blessé?» disse.

        «Je crois que non,» disse il francese tastandosi, «mais je l'ai manqué belle cette fois-ci,»
aggiunse, indicando un pezzo d'intonaco che si era staccato dalla parete. «Quel est cet
homme? » chiese poi a Pierre con un'occhiata severa.

        «Ah, je suis vraiment au désespoir de ce qui vient d'arriver,» disse rapidamente Pierre,
che aveva completamente dimenticato il ruolo assunto. «C'est un fou, un malheureux qui ne
savait pas ce qu'il faisait. »

        L'ufficiale si avvicinò a Makar Alekseeviè e lo afferrò per la collottola.

        Rilassando le labbra come se stesse per addormentarsi, Makar Alekseeviè si
dondolava, con la schiena appoggiata al muro.

        «Brigand, tu me la payeras,» disse il francese, togliendogli la mano di dosso. «Nous
autres nous sommes cléments après la victoire: mais nous ne pardonnons pas aux traîtres,»
aggiunse con un'espressione di cupa solennità e con un gesto energico di grande effetto.

        Pierre continuò un bel pezzo a esortare, sempre in francese, l'ufficiale, tentando di
persuaderlo che non era il caso di prendersela con quell'uomo, pazzo e per di più ubriaco.
Il francese ascoltò in silenzio, sempre tetro in volto, finché a un tratto si rivolse a Pierre con
un sorriso. Per alcuni secondi l'osservò in silenzio. Poi, con un'espressione tra il tragico e il
commosso sul bel viso, gli tese la mano.

        «Vous m'avez sauvé la vie! Vous êtes Français,» disse.



                                                                                               1079
www.writingshome.com
                                 Lev Nicolaevic Tolstoj – Guerra e pace


       Per il francese quella conclusione era fuori di ogni dubbio. Soltanto un francese
poteva compiere un'azione valorosa: e salvare la vita a lui, m-r Ramballe, capitaine du 13-
me lèger, era senza dubbio la più valorosa delle azioni.

       Ma per quanto indubbia fosse questa deduzione, e la convinzione che l'ufficiale vi
fondava sopra, Pierre ritenne necessario disilluderlo.

       «Je suis russe, » disse in fretta.

       «Ti-ti-ti, à d'autres,» disse il francese, agitandosi le dita sotto il naso e sorridendo.
«Tout à l'heure vous allez me conter tout ça,» continuò. «Charmé de rencontrer un compatriote.
Eh bien! qu'allons nous faire de cet homme?» terminò, rivolgendosi a Pierre come se fosse
ormai suo fratello.

       Anche se Pierre non fosse stato un francese, una volta che aveva ricevuto quella che
era la più alta e onorevole qualifica al mondo, non poteva più rifiutarla: questo dicevano
l'espressione del volto e il tono dell'ufficiale francese. All'ultima domanda Pierre rispose
spiegando ancora una volta chi fosse Makar Alekseeviè, e dicendo che, proprio un attimo
prima del loro arrivo, quel pazzo ubriaco aveva sottratto quella pistola carica, che non si
era riusciti a togliergli; pregò infine l'ufficiale di lasciare che l'azione del vecchio restasse
impunita.

       Il francese protese in fuori il petto e fece un gesto regale con la mano.

       «Vous m'avez sauvé la vie. Vous étes Français. Vous me demandez sa grâce? Je vous
l'accorde. Qu'on emmène cet homme,» disse, rapido ed energico l'ufficiale francese,
prendendo sotto braccio Pierre, da lui promosso francese perché gli aveva salvato la vita, e
insieme a lui entrò nell'appartamento.

       I soldati che stavano in cortile, udito lo sparo, erano entrati nel vestibolo chiedendo
cosa fosse successo e mostrandosi pronti a punire i colpevoli, ma l'ufficiale li fermò
severamente.

       «On vous demandera quand on aura besoin de vous,» disse.

       I soldati uscirono. L'attendente, che intanto aveva avuto il tempo di dare
un'occhiata in cucina, si avvicinò all'ufficiale.

       «Capitaine, ils ont de la soupe et du gigot de mouton dans la cuisine,» disse. «Faut-il-vous
l'apporter?»

       «Oui, et le vin,» disse il capitano.
                                                                                              1080
www.writingshome.com
                                  Lev Nicolaevic Tolstoj – Guerra e pace




XXIX



       Quando l'ufficiale francese entrò insieme a Pierre nell'interno dell'appartamento,
Pierre si ritenne in dovere di assicurare nuovamente l'ufficiale che lui non era francese; poi
fece per andarsene, ma l'ufficiale francese non ne volle sapere. Era tanto cortese, amabile,
gentile, così riconoscente, che Pierre non ebbe il coraggio di rifiutare e si sedette con lui nel
salone, il primo locale in cui entrarono. Alle insistenze di Pierre, il capitano, che
evidentemente non comprendeva come si potesse rinunciare al così lusinghiero titolo di
francese, si strinse nelle spalle e disse che, se proprio voleva passare per russo, era lo
stesso, ma che, nonostante questo, lui gli sarebbe stato legato per sempre da un forte
vincolo di riconoscenza, poiché gli doveva la vita.

       Se quell'uomo avesse posseduto sia pur una modesta facoltà di comprendere i
sentimenti altrui, e avesse intuito quello che c'era nell'animo di Pierre, costui
probabilmente se ne sarebbe allontanato; ma l'incredibile incapacità del francese a
intendere qualunque cosa all'infuori di se stesso, vinse Pierre.

       «Français ou prince russe incognito,» disse il francese, scrutando la sudicia ma fine
biancheria di Pierre e l'anello che portava a un dito. «Je vous dois la vie et je vous offre mon
amitié. Je ne vous dis que ça.»

       Nel suono della voce, nell'espressione del volto, in tutto il contegno dell'ufficiale
c'erano tanta cordialità e tanta nobiltà (come l'intendono i francesi), che Pierre,
rispondendo con un sorriso involontario al sorriso del francese, strinse la mano che gli
veniva tesa.

       «Capitaine Ramballe du treizième léger, decoré pour l'affaire du Sept,» si presentò quello
con un incontenibile sorriso di soddisfazione che gli increspò le labbra sotto i baffi.
«Voudrez vous bien me dire à prèsent, à qui j'ai l'honneur de parler aussi agréablement au lieu de
rester à l'ambulance avec la balle de ce fou dans le corps.»

       Pierre rispose che non poteva dire il suo nome e, arrossendo, cercando intanto di
inventarne uno, cominciò a parlare delle ragioni per cui non poteva rivelarlo, ma il
francese si affrettò a interromperlo.

       «De grâce,» disse. «Je comprends vos raisons, vout êtes officier... supérieur, peut-être. Vous
avez porté les armes contre nous. Ce n'est pas mon affaire. Je vous dois la vie. Cela me suffit. Je suis
                                                                                                   1081
www.writingshome.com
                                 Lev Nicolaevic Tolstoj – Guerra e pace


tout à vous. Vous êtes gentilhomme?» aggiunse con una sfumatura interrogativa. Pierre
assentì con un cenno della testa. «Votre nome da baptême, s'il vous plait? Je ne demande pas
davantage. Monsieur Pierre, dites vous... Parfait. C'est tout ce qui je désire savoir.»

       Quando portarono in tavola il montone, una frittata, il samovar, la vodka e il vino,
questi ultimi provenienti da qualche cantina russa, Ramballe pregò Pierre di prender parte
a quel pranzo; e subito, da uomo ben in salute e affamato, incominciò a mangiare
avidamente, masticando alla svelta con i suoi denti forti, schioccando di continuo le labbra
e ripetendo: excellent, exquis! La faccia gli era diventata rossa e si era coperta di sudore.
Pierre aveva fame e prese parte con piacere al pranzo. Morel, l'attendente, portò una
pentola con dell'acqua calda e vi mise dentro una bottiglia di vino rosso. Portò anche una
bottiglia di kvas che aveva preso in cucina per provarla. Questa bevanda era già nota ai
francesi che l'avevano ribattezzata: chiamavano lo kvas limonade de cochon (limonata di
porco), e Morel faceva gli elogi di quella limonade de cochon che aveva trovato in cucina. Ma
siccome il capitano aveva del vino, che s'era procurato nell'attraversare Mosca, lasciò lo
kvas a Morel e si attaccò alla bottiglia di Bordeaux. Avvolse la bottiglia fino al collo in un
tovagliolo e versò del vino per sé e per Pierre. La fame saziata e il vino resero ancora più
vivace il capitano, ed egli chiacchierò senza posa per tutto il tempo del pranzo.

       «Oui, mon cher monsieur Pierre, je vous dois une fière chandelle de m'avoir sauvé... de cet
enragé... J'en ai assez, voyez-vous, de balles dans le corps. En voilà une (e mostrava il fianco) à
Wagram et deux à Smolensk,» e mostrava la cicatrice che aveva sulla guancia. «Et cette jambe,
comme vous voyez, qui ne veut pas marcher. C'est à la grande bataille du 7 à la Moskowa que j'ai
reçu ça. Sacré Dieu, c'était beau. Il fallait voir ça, c'était un déluge de feu. Vous nous avez taillé
une rude besogne; vous pouvez vous en vanter, nom d'un petit bonhomme. Et, ma parole, malgré la
toux que j'y ai gagné, le serais prêt à recommencer. Je plains ceux qui n'ont pas vu ça.»

       «J'y ai été,» disse Pierre.

       «Bah, vraiment! Eh bien, tant mieux,» disse il francese. «Vous êtes de fiers ennemis, tout
de même. La grande redoute a été tenace, nom d'une pipe. Et vous nous l'avez fait crânement payer.
J'y suis allé trois fois, tel que vous me voyez. Trois fois nous étions sur les canons et trois fois on
nous a culbutés, et comme des capucins de cartes. Oh! c'etait beau, monsieur Pierre. Vos grénadiers
ont été superbes, tonnerre de Dieu. Je les ai vu six fois de suite serrer les rangs et marcher comme à
une revue. Les beaux hommes! Notre roi de Naples, qui s'y connait, a crié: bravo! Ah, ah! soldat
comme nous autres!» disse ancora, sorridendo dopo un momento di silenzio. «Tant mieux,
tant mieux, monsieur Pierre. Terribles en bataille... galants...» egli strizzò l'occhio con un
sorriso, «avec les belles, voilà les Français, monsieur Pierre, n'est ce pas?»

                                                                                                  1082
www.writingshome.com
                                 Lev Nicolaevic Tolstoj – Guerra e pace


       A tal punto il capitano era ingenuamente e cordialmente allegro, a suo agio e
soddisfatto di sé, che Pierre per poco non strizzò l'occhio pure lui, mentre lo fissava
allegramente. La parola «galant» probabilmente portò il capitano a pensare alla situazione
di Mosca.

       «A propos, dites donc, est-ce vrai que toutes les femmes ont quitté Moscou? Une drôle
d'idée! Qu'avaient-elles à craindre?»«Est ce que les dames françaises ne quitteraient pas Paris si les
Russes y entraient?» disse Pierre.

       «Ah, ah, ah!...» il francese scoppiò in una risata allegra e sanguigna, battendo la
mano sulla spalla di Pierre. «Ah, elle est forte celle-là,» disse. «Paris?... Mais Paris... Paris...»

       «Paris, la capitale du monde,» disse Pierre, terminando la sua frase.

       Il capitano fissò Pierre. Nel mezzo del discorso aveva l'abitudine di fermarsi e di
osservare attentamente l'interlocutore con occhi ridenti e affettuosi.

       «Eh bien, si vous ne m'aviez pas dit que vous êtes Russe, j'aurai parié que vous êtes
Parisien. Vous avez ce je ne sai quoi, ce...» e, detto questo complimento, lo guardò di nuovo in
silenzio.

       «J'ai été à Paris, j'y ai passé des années,» disse Pierre.

       «Oh, ça ce voit bien. Paris!... Un homme qui ne connait pas Paris, est un sauvage. Un
Parisien, ça se sent à deux lieux. Paris c'est Talma, la Duschesnois, Potier, la Sorbonne, les
boulevards,» e, accortosi che questa conclusione era più debole delle premesse, si affrettò ad
aggiungere: «Il n'y a qu'un Paris au monde. Vous avez été à Paris et vous êtes resté Russe. Eh
bien, je ne vous en estime pas moins.»

       Sotto l'influsso del vino bevuto e dopo i giorni passati in solitudine, in compagnia
soltanto dei suoi tetri pensieri, Pierre provava un involontario piacere a chiacchierare con
quell'uomo allegro e cordiale.

       «Pour en revenir à vos dames, on les dit bien belles. Quelle fichue idée d'aller s'enterrer
dans les steppes, quand l'armée française est à Moscou. Quelle chance elles ont manqué celles-là.
Vos moujiks c'est autre chose, mais vous autres gens civilisés vous devriez nous connaître mieux
que ça. Nous avons pris Vienne, Berlin, Madrid, Naples, Rome, Varsovie, toutes les capitales du
monde... On nous craint, mais on nous aime. Nous sommes bons à connaître. Et puis l'Empereur,»
cominciò, ma Pierre l'interruppe.




                                                                                                   1083
www.writingshome.com
                                 Lev Nicolaevic Tolstoj – Guerra e pace


       «L'Empereur,» ripeté Pierre, e la sua faccia a un tratto assunse una espressione mesta
e confusa. «Est-ce que l'Empereur...? »

       «L'Empereur? C'est la générosité, la clémence, la justice, l'ordre, le génie, voilà l'Empereur!
C'est moi, Ramballe, qui vous le dit. Tel que vous me voyez, j'étais son ennemi il y encore huit ans.
Mon père a été comte émigré... Mais il m'a caincu, cet homme. Il m'a empoigné. Je n'ai pas pu
résister au spectacle de grandeur et de gloire dont il couvrait la France. Quand j'ai compris ce qu'il
voulait, quand j'ai vu qu'il nous faisait une litière de lauriers, voyez vous, je me suis dit: voilà un
souverain, et je me suis donné à lui. Eh voilà! Oh, oui, mon cher, c'est le plus grand homme de
siècles passés et à venir.»

       «Est-il à Moscou? » disse Pierre, con faccia colpevole, quasi balbettando.

       Il francese posò il suo sguardo su quell'espressione colpevole, e rise.

       «Non, il fera son entrée demain,» disse, e continuò i suoi racconti.

       La loro conversazione venne interrotta da alcune grida provenienti dal portone
sulla strada, e dal sopraggiungere di Morel, che informò il capitano che gli ussari del
Würtemberg erano arrivati e volevano sistemare i loro cavalli nello stesso cortile in cui
stavano i cavalli del capitano. Quel trambusto era nato soprattutto perché gli ussari non
capivano ciò che si diceva loro.

       Il capitano ordinò che gli conducessero il sottufficiale più anziano, e con voce severa
domandò a quest'ultimo a quale reggimento appartenesse, chi fosse il loro comandante, e
in base a quale diritto si permettesse di occupare un alloggio già occupato da altri. Alle
prime due domande il tedesco, che capiva male il francese, nominò il suo reggimento e il
suo comandante; ma, all'ultima domanda, che non aveva capito, rispose, mescolando
parole francesi storpiate al suo tedesco, che lui era appunto l'acquartieratore del
reggimento e aveva avuto dal comandante l'ordine di occupare tutte le case in fila. Pierre,
che sapeva il tedesco, tradusse al capitano ciò che diceva l'ussaro, e poi riferì in tedesco a
quest'ultimo la risposta del capitano. Avendo inteso ciò che gli dicevano, il tedesco si
arrese e portò via i suoi uomini. Il capitano uscì sull'ingresso e impartì degli ordini ai suoi
soldati.

       Quando tornò indietro nella stanza, Pierre era seduto allo stesso posto di prima, con
la testa fra le mani. La sua faccia esprimeva una grande sofferenza. E in quel momento
soffriva realmente. Quando il capitano era uscito ed era rimasto solo, era improvvisamente
tornato in sé e si era reso conto della situazione in cui si trovava. Non lo tormentava il fatto
che Mosca fosse occupata, né che i vincitori felici vi spadroneggiassero, anche se tutto

                                                                                                  1084
www.writingshome.com
                                Lev Nicolaevic Tolstoj – Guerra e pace


questo gli era molto doloroso. No, lo tormentava la coscienza della propria debolezza.
Alcuni bicchieri di vino e la conversazione con quell'uomo cordiale avevano annullato la
cupa concentrazione in cui aveva vissuto gli ultimi giorni, e che gli era indispensabile per
realizzare il suo progetto. La pistola e il pugnale e l'armjak erano pronti. Napoleone
arrivava l'indomani. Per Pierre era sempre utile e giusto uccidere il malfattore, ma sentiva
che ormai non l'avrebbe più fatto. Perché? Non lo sapeva, ma aveva una specie di
presentimento che non avrebbe tradotto in pratica le sue intenzioni. Lottava contro la
coscienza della propria debolezza, ma sentiva confusamente che non l'avrebbe vinta, che
quel cupo ordine d'idee - sulla vendetta, sull'assassinio e sul sacrificio di sé - in cui era
stato immerso finora, era svanito in nulla al contatto della prima creatura umana che gli
era capitato d'incontrare.

       Il capitano entrò nella stanza zoppicando leggermente e fischiettando.

       La parlantina del francese, che prima lo aveva divertito, adesso riusciva disgustosa
a Pierre. La canzoncina che quello fischiettava, la sua andatura, il gesto con cui si lisciava i
baffi, tutto adesso gli sembrava irritante e offensivo.

       «Me ne vado e non dico una parola di più,» pensava Pierre, e intanto restava seduto
sempre allo stesso posto. Una strana sensazione di debolezza lo inchiodava al suo posto:
avrebbe voluto levarsi in piedi e andarsene, ma non poteva.

       Il capitano, al contrario, sembrava molto allegro. Fece due volte il giro della stanza.
I suoi occhi brillavano e i baffi fremevano leggermente, come se sorridesse di chissà quale
intimo e divertente pensiero.

       «Charmant,» disse a un tratto, «le colonel de ces Wurtembourgeois. C'est un Allemand;
mais brave garçon, s'il en fu. Mais Allemand.»

       Si sedette di fronte a Pierre.

       «A propos, vous savez donc l'allemand,»

       Pierre lo guardava e taceva.

       «Comment dites vous asile en allemand?»

       «Asile?» ripetè Pierre. «Asile en allemand: Unterkunft.»

       «Comment dites-vous?» ripeté, incredulo, il capitano. «Unterkunft,» ripetè Pierre.



                                                                                            1085
www.writingshome.com
                                 Lev Nicolaevic Tolstoj – Guerra e pace


       «Onterkoff,» disse il capitano, e per alcuni secondi guardò fisso Pierre con i suoi
occhietti ridenti. «Les Allemands sont de fières bêtes. N'est ce pas, monsieur Pierre?» concluse.
«Eh bien, encore une bouteille de ce Bordeau moscovite, n'est ce pas? Morel, va nous chauffer
encore une petite bouteille? Morel!» gridò allegro il capitano.

       Morel portò le candele e una bottiglia di vino. Il capitano guardò Pierre alla luce
delle candele, e restò evidentemente colpito dall'espressione sconvolta del suo
interlocutore. Con il viso sinceramente addolorato e partecipe, si avvicinò a Pierre e si
chinò su di lui.

       «Eh bien, nous sommes tristes,» disse toccando un braccio di Pierre. «Vous aurai-je fait
de la peine? Non, vrai, avez-vous quelque chose contre moi,» domandò ancora. «Peut-être rapport
à la situation? »

       Pierre non gli rispondeva nulla, ma lo guardava affettuosamente negli occhi.
Quell'espressione di simpatia gli faceva piacere.

       «Parole d'honneur, sans parler de ce que je vous dois, j'ai de l'amitié pour vous. Puis-je faire
quelque chose pour vous? Disposez de moi. C'est à la vie et à la mort. C'est la main sur le coeur que
je vous le dis,» disse, picchiandosi il petto.

       «Merci,» disse Pierre.

       Il capitano osservò attentamente Pierre, così come l'aveva osservato quando aveva
saputo come si diceva asilo in tedesco, e il suo volto a un tratto si fece raggiante.

       «Ah, dans ce cas je bois à notre amitié!» gridò allegro, versando due bicchieri di vino.

       Pierre prese il bicchiere pieno e lo bevve. Ramballe fece lo stesso con il suo, poi
strinse ancora una volta la mano a Pierre, e si appoggiò coi gomiti al tavolo in una posa
pensierosa e melanconica.

       «Oui, mon cher ami, voilà les caprices de la fortune,» cominciò. «qui m'aurait dit je serai
soldat et capitaine de dragons au service de Bonaparte, comme nous l'appelions jadis. Et cependant
me voilà à Moscou avec lui. Il faut vous dire, mon cher,» proseguì con la mesta e misurata
intonazione di chi si accinge a raccontare una lunga storia, «que notre nom est l'un des plus
anciens de la France.»

       E con la spensierata e ingenua franchezza tipica dei francesi, raccontò a Pierre la
storia dei suoi antenati, la sua infanzia, la sua adolescenza e maturità, tutti i suoi rapporti



                                                                                                  1086
www.writingshome.com
                              Lev Nicolaevic Tolstoj – Guerra e pace


di parentela, di proprietà e di famiglia. «Ma pauvre mère» aveva naturalmente un ruolo
rilevante un quel racconto.

      «Mais tout cà n'est que la mise en scène de la vie, le fond c'est l'amour. L'amour! N'est ce
pas, monsieur Pierre?» disse, animandosi. «Encore une verre. »

      Pierre bevve di nuovo e si versò un terzo bicchiere.

      «Oh! Les femmes, les femmes! » guardando Pierre con occhi commossi, il capitano si
mise a parlare dell'amore e delle sue avventure amorose. Erano naturalmente molte, e ci si
poteva credere facilmente guardando la bella faccia soddisfatta dell'ufficiale e
l'entusiastica animazione con cui parlava delle donne. Benchè ogni storia d'amore di
Ramballe avesse quel carattere leggermente licenzioso in cui consiste, per i francesi, tutto il
fascino, tutta la poesia dell'amore, il capitano raccontava le sue storie con tanta sincera
convinzione di essere l'unico ad aver provato tutti gli incanti dell'amore, e descriveva in
modo così seducente le donne, che Pierre lo ascoltava con curiosità.

      Era evidente che l'amour che tanto piaceva al francese non era né quel basso,
semplice genere d'amore che Pierre aveva provato una volta per sua moglie, né
quell'amore romantico, gonfiato da lui stesso, che aveva provato per Nataša (Ramballe
disprezzava in egual modo tutt'e due questi generi d'amore: uno era l'amour de charretiers,
l'altro l'amour de niguads ); l'amour a cui il francese era propenso consisteva
prevalentemente in particolari rapporti, per lo più contro natura, con le donne e in una
combinazione di mostruosità che conferivano a quel sentimento il massimo fascino.

      Così il capitano raccontò la commovente storia del suo amore per una affascinante
marchesa di trentacinque anni e, nello stesso tempo, per una deliziosa, innocente bambina
di diciassette anni, figlia dell'affascinante marchesa. La lotta di generosità fra madre e
figlia, terminata col sacrificio della madre che aveva offerto in moglie la figlia al proprio
amante, emozionava ancora adesso il capitano, sebbene si trattasse di un ricordo remoto.
Poi raccontò un episodio in cui un marito faceva la parte dell'amante, e lui (l'amante) la
parte del marito, e vari episodi comici tratti dai suoi souvenirs d'Allemagne, dove asile si
dice Unterkunft, dove les maris mangent de la choux croute e dove les jeunes filles sont trop
blonds.Seguì infine l'ultimo episodio accaduto in Polonia, ancora fresco nella memoria del
capitano, che lo raccontò con gesti veementi e il volto acceso: l'episodio consisteva nel fatto
che una volta aveva salvato la vita a un polacco (nei racconti del capitano il motivo di
salvar la vita a qualcuno ricorreva incessantemente), e questo polacco gli aveva affidato la
sua affascinante moglie (Parisienne de coeur), quando s'era arruolato anche lui nell'esercito
francese. Il capitano era stato fortunato: l'affascinante polacca avrebbe voluto fuggire con

                                                                                             1087
www.writingshome.com
                               Lev Nicolaevic Tolstoj – Guerra e pace


lui; ma, mosso da un magnanimo sentimento, il capitano aveva restituito la moglie al
marito, dicendo: «Je vous ai sauvé la vie et je sauve votre honneur!» Ripetendo queste parole il
capitano si asciugò gli occhi e si scosse come per scacciar da sé la debolezza di cui era
restato vittima a quel ricordo così commovente.

       Ascoltando i racconti del capitano, Pierre, come succede spesso a tarda sera e sotto
l'azione del vino, seguiva tutto ciò che quello gli andava dicendo, comprendeva tutto, e
contemporaneamente seguiva anche una serie di ricordi personali che, chissà perché, tutt'a
un tratto gli si erano affacciati alla mente. Ascoltando quei racconti d'amore, gli era tornato
alla mente, inatteso, il suo amore per Nataša; passando in rassegna nella sua
immaginazione le scene di quest'amore, le veniva paragonando mentalmente ai racconti di
Ramballe. Seguendo il racconto della lotta del dovere contro l'amore, Pierre rivedeva tutti i
minimi particolari del suo ultimo incontro con quella che era l'oggetto del suo amore, là,
vicino alla Torre di Sucharev. Allora quell'incontro non gli aveva fatto grande
impressione; non se l'era più ricordato. Ma adesso gli sembrava che racchiudesse
significati molto più profondi e poetici.

       «Pëtr Kirilyè, venite qua, vi ho riconosciuto,» riudiva le sue parole, rivedeva
davanti a sé i suoi occhi, il suo sorriso, la cuffietta da viaggio, la ciocca dei capelli... e in
tutto questo intravvedeva qualcosa di commovente, di struggente.

       Terminato il suo racconto sull'affascinante polacca, il capitano si rivolse a Pierre
chiedendogli se avesse mai provato un tale sentimento di sacrificio di se stesso per amore
e d'invidia per il legittimo marito.

       Provocato da questa domanda, Pierre sollevò la testa e sentì la necessità di
esprimere i pensieri che gli stavano dentro; si mise a spiegare allora come intendesse in
modo alquanto diverso l'amore per la donna. Disse che in tutta la sua vita aveva amato e
ancora amava soltanto una donna, e che questa donna non avrebbe mai potuto
appartenergli.

       «Tiens!» disse il capitano.

       Quindi Pierre continuò a spiegare che amava questa donna fin dagli anni della
prima gioventù, ma allora non aveva osato, però, pensare a lei, perché lei era troppo
giovane e lui un figlio illegittimo, senza nome. Poi, quando aveva ricevuto un nome e una
fortuna, non aveva osato pensare a lei, perché l'amava troppo, e troppo in alto l'aveva
posta di fronte a tutto il mondo e tanto più di fronte a se stesso. Giunto a questo punto del
suo racconto, Pierre si rivolse al capitano chiedendo se gli riuscisse comprensibile quello
che andava raccontando.
                                                                                            1088
www.writingshome.com
                               Lev Nicolaevic Tolstoj – Guerra e pace


       Il capitano fece un gesto come per dire che, anche se non capiva, lo pregava tuttavia
di continuare:

       «L'amour platonique, les nuages...» borbottò.

       Fosse il vino bevuto o un bisogno di confidenza, o il pensiero che quell'uomo non
conosceva e non avrebbe conosciuto mai nessuno dei protagonisti di quella storia, o tutte
queste cose insieme, fatto sta che Pierre si sentiva la lingua sciolta. E fissando con gli occhi
umidi e spenti, guardando chissà dove un punto lontano, raccontò tutta la sua storia: il
suo matrimonio, l'amore di Nataša per il suo migliore amico, il tradimento di lei e tutti i
suoi semplici rapporti con lei. Provocato dalle domande di Ramballe, raccontò anche ciò
che in un primo tempo aveva tenuto nascosto: la sua condizione sociale, e gli rivelò
persino il suo nome.

       Ciò che più di tutto colpì il capitano, di quel racconto, fu il fatto che nonostante
Pierre fosse molto ricco e avesse due palazzi a Mosca, aveva abbandonato tutto, e poi era
rimasto in città tenendo segreto il suo nome e la sua condizione.

       Era ormai notte fonda quando uscirono insieme in strada. La nottata era tiepida e
luminosa. A sinistra della casa si scorgevano i bagliori del primo incendio scoppiato a
Mosca, in via Petrovka. Sulla destra, in alto, splendeva la giovane falce della luna e,
dirimpetto alla luna, stava sospesa la luminosa cometa che nell'animo di Pierre si
ricollegava al suo amore. Sul portone di strada, discorrevano Gerasim, la cuoca e due
francesi. Si sentivano le loro risate e il loro discorrere in lingue reciprocamente
incomprensibili. Tutti osservavano il riverbero dell'incendio apparso sulla città.

       In quel lontano, non grande incendio, in mezzo all'immensa città, non c'era nulla di
spaventoso.

       Con lo sguardo fisso al firmamento stellato, alla luna, alla cometa e al bagliore
dell'incendio, Pierre si sentiva invaso da una gioiosa tenerezza. «Dio, com'è bello. Che
altro mi occorre?» pensò. E a un tratto, quando gli sovvenne del suo proposito, la testa
cominciò a girargli e si sentì venir meno, tanto che dovette appoggiarsi allo steccato per
non cadere.

       Senza salutare il suo nuovo amico, si ritirò dal portone a passi malfermi, e, tornato
in camera sua, si sdraiò sul divano e si addormentò subito.



XXX
                                                                                           1089
www.writingshome.com
                               Lev Nicolaevic Tolstoj – Guerra e pace




       Al chiarore di quel primo incendio, scoppiato il 2 settembre, guardavano da strade
diverse e con diversi sentimenti, i cittadini di Mosca già fuggiti lontano, quelli ancora in
partenza e le truppe in ritirata.

       Il convoglio dei Rostov, quella notte, faceva sosta a Mytišèi, a venti verste da Mosca.
Il I° settembre erano partiti tanto tardi, la strada era tanto ingombra di veicoli e di truppe,
erano stati dimenticati a casa tanti oggetti, per cui si era dovuto rimandare indietro i
domestici, che quella notte decisero di pernottare a cinque verste dalla città. Alle dieci i
signori Rostov, e i feriti che viaggiavano con loro, si sistemarono tutti nei cortili e nelle
izbe del grande villaggio. I domestici e i cocchieri dei Rostov, e gli attendenti dei feriti,
dopo aver sistemato i padroni, prima cenarono, poi diedero da mangiare ai cavalli e
uscirono all'aperto.

       Nell'izba attigua a quella dei Rostov giaceva ferito l'aiutante in campo di Raevskij,
con la mano fratturata; il terribile dolore che lo tormentava lo faceva gemere
continuamente e penosamente, e quei gemiti risuonavano in modo raccapricciante
nell'oscurità della notte. La prima notte quell'aiutante aveva pernottato nello stesso cortile
in cui si trovavano i Rostov. La contessa disse che non aveva potuto chiuder occhio a causa
di quei lamenti, e così a Mytišèi aveva preferito trasferirsi in un'izba più brutta pur di
trovarsi un po' più lontano da quel ferito.

       Nell'oscurità della notte, dietro l'alta mole di una carrozza ferma davanti
all'ingresso, uno dei domestici avvistò un secondo, non grande, riverbero d'incendio. Altri
bagliori si scorgevano già da parecchio tempo e tutti sapevano che bruciava la contrada di
Malye Mytišèi, incendiata dai cosacchi di Mamonov.

       «Ehi, ragazzi, c'è un altro incendio,» disse un attendente.

       Tutti rivolsero l'attenzione al riverbero.

       «Be', si diceva già che i cosacchi di Mamonov hanno incendiato Malye Mytišèi.»

       «Sì! Ma questo no, questo non è Mytišèi, è più in là.»

       «Guarda, guarda: sembra proprio che sia a Mosca.»

       Due domestici scesero dalla scaletta, fecero il giro della carrozza e si sedettero sul
predellino.



                                                                                          1090
www.writingshome.com
                              Lev Nicolaevic Tolstoj – Guerra e pace


       «È più a sinistra! Eccome no, Mytišèi guarda dov'è, mentre questo è da tutt'altra
parte.»

       Altri domestici si unirono ai primi due.

       «Vedi come brucia,» disse uno di loro, «quest'incendio, signori miei, è a Mosca: o
alla Sušèevskaja o alla Rogožskaja.»

       Nessuno ribatté a quest'osservazione. Tutti restarono a guardare in silenzio, per
molto tempo, le fiamme lontane di quel nuovo incendio.

       Un vecchio cameriere del conte, Danila Terent'iè, si avvicinò al gruppo e chiamò
Miška.

       «Be', cosa stai a guardare, scansafatiche?... Il conte chiama e non c'è nessuno; va a
preparare il vestito.»

       «Ero venuto soltanto per prender l'acqua,» disse Miška.

       «E voi che ne pensate, Danila Terent'iè, non è a Mosca quell'incendio?» disse uno
dei servi.

       Danila Terent'iè non rispose, e di nuovo tutti rimasero per un bel po' in silenzio. Il
bagliore si dilatava e ondeggiava sempre più ampio.

       «Signore abbi pietà!... con questo vento e questa siccità...» disse di nuovo una voce.

       «Guarda come si è esteso! Oh, Signore! Si vedono già le cornacchie. Signore, abbi
pietà di noi peccatori!»

       «Lo spegneranno, diamine.»

       «E chi lo spegne?» si sentì la voce di Danila Terent'iè, che fino a quel momento
aveva sempre taciuto. La sua voce era calma e lenta. «È proprio Mosca, ragazzi,» disse,
«proprio lei, la nostra madre bianca...» La sua voce si spezzò e a un tratto egli proruppe in
un pianto senile, convulso.

       E fu come se tutti non aspettassero altro per comprendere finalmente quale
significato avessero per loro quei bagliori lontani. Si udirono dei sospiri, delle parole di
preghiera e ancora i singhiozzi del vecchio cameriere del conte.



XXXI
                                                                                          1091
www.writingshome.com
                               Lev Nicolaevic Tolstoj – Guerra e pace




        Il vecchio cameriere rientrando in casa, riferì al conte che Mosca bruciava. Il conte
indossò la vestaglia e uscì a vedere. Insieme a lui uscirono Sonja, che non si era ancora
svestita, e madame Schoss. Nella stanza rimasero solamente Nataša e la contessa. (Petja
non era più con la famiglia: era andato avanti con il suo reggimento, diretto a Troica.)

        Alla notizia che Mosca bruciava, la contessa si era messa a piangere. Nataša ,
pallida, con gli occhi dilatati e fissi nel vuoto, seduta su una panca sotto le icone (in quello
stesso posto s'era seduta appena arrivata), non rivolse alcuna attenzione alle parole del
padre. Tendeva l'orecchio agli incessanti lamenti dell'aiutante, che si sentivano ancora,
quantunque fosse tre case più lontano.

        «Ah, che spavento!» disse Sonja intirizzita e spaventata, tornando dal cortile.
«Secondo me, brucerà tutta Mosca, c'è un riverbero spaventoso! Nataša, guarda, qui, dalla
finestra, si può vedere...» disse alla cugina, cercando visibilmente di distrarla in qualche
modo.

        Ma Natašala guardò come se non comprendesse le sue parole, e di nuovo fissò lo
sguardo su un angolo vuoto della stanza. Nataša si trovava in questo stato, come di
catalessi, sin dalla mattina, dal momento in cui Sonja, con stupore e disappunto della
contessa, senza nessun plausibile motivo, aveva creduto necessario informare Nataša della
ferita del principe Andrej, e della sua presenza nel loro convoglio. La contessa si era
infuriata con Sonja come poche volte le accadeva. Sonja, allora, si era messa a piangere e
aveva chiesto perdono, e adesso, come tentando di scolparsi, si occupava incessantemente
della cugina.

        «Guarda, Nataša, che incendio terribile!» disse Sonja.

        «Cos'è che brucia?» domandò Nataša. «Ah, sì, Mosca.»

        E, come per non offendere Sonja con un rifiuto, e insieme per liberarsi di lei, si
avvicinò alla finestra, e guardò fuori con un'occhiata così rapida e indifferente, che
certamente non poté vedere nulla, poi tornò a sedersi al posto di prima.

        «Ma tu non hai visto niente!»

        «No, ho visto, davvero,» disse Nataša con una voce che implorava d'essere lasciata
in pace.




                                                                                           1092
www.writingshome.com
                               Lev Nicolaevic Tolstoj – Guerra e pace


       La contessa e anche Sonja capivano bene che Mosca, l'incendio di Mosca e qualsiasi
altra cosa accadesse al mondo, non potevano avere nessuna importanza per Nataša.

       Il conte rientrò dietro il tramezzo e si coricò. La contessa si avvicinò a Nataša, le
toccò la testa con il dorso della mano, come faceva quando la figlia era ammalata, poi le
sfiorò la fronte con le labbra come per sentire se avesse la febbre, e la baciò.

       «Sei intirizzita. Tremi tutta! Dovresti andare a letto,» disse.

       «A letto? Sì, va bene, ora vado a letto. Mi corico subito,» disse Nataša.

       Da quando, quella mattina, le avevano detto che il principe Andrej era gravemente
ferito e viaggiava con loro, solo in quel primo momento Nataša aveva fatto molte
domande: dove? come? è ferito grave? posso vederlo? Dopo, però, che le avevano detto
che era impossibile, per lei, vederlo, che era gravemente ferito, ma che la sua vita non era
in pericolo, pur senza credere a quello che le dicevano, ma convinta com'era che
qualunque cosa avesse chiesto, le avrebbero risposto sempre la stessa cosa, aveva cessato
di far domande e di parlare. Per tutto il tragitto era rimasta immobile, seduta in un angolo
della carrozza, con gli occhi spalancati - quegli occhi che la contessa conosceva bene e che
tanto temeva - e nello stesso atteggiamento stava seduta ora sulla panca. La contessa
sapeva bene che stava meditando qualcosa, che nel suo intimo stava decidendo o aveva
già deciso qualcosa; ma di che cosa si trattasse non lo sapeva, e questo la spaventava e la
tormentava.

       «Nataša, spogliati piccola mia, mettiti nel mio letto!» (per la contessa soltanto era
stato preparato un vero letto; m.me Schoss e le due signorine dovevano dormire sul
pavimento, sopra dei giacigli di fieno).

       «No, mamma, mi corico qui in terra,» disse con stizza Nataša , poi si avvicinò alla
finestra e l'aprì.

       Dalla finestra aperta i lamenti dell'aiutante si udirono ancora più forti. Nataša
sporse la testa nell'aria umida della notte, e la contessa vide le sue spalle esili sussultare tra
i singhiozzi e urtare contro il telaio della finestra. Nataša sapeva che a lamentarsi non era il
principe Andrej. Sapeva che il principe Andrej era lì, nello stesso gruppo di case in cui loro
si trovavano, in un'altra izba vicina, ma quel terribile, incessante lamento le strappava i
singhiozzi. La contessa scambiò un'occhiata con Sonja.

       «Mettiti a letto, tesoro, vieni a coricarti, amore mio,» disse la contessa, sfiorando
leggermente con la mano la spalla di Nataša. «Su, vieni a dormire!»

                                                                                             1093
www.writingshome.com
                                 Lev Nicolaevic Tolstoj – Guerra e pace


       «Ah, sì... Subito, vengo subito,» disse Nataša, e si svestì in gran fretta, spezzando i
lacci delle gonne.

       Gettato via l'abito e indossata la camicia da notte, si sedette con le gambe
rannicchiate sul giaciglio preparato lì in terra e, gettandosi al di qua della spalla la sua
corta treccia sottile, si mise a rifarla. Le lunghe, esili dita, avvezze a questo gesto erano
agili e rapide a sciogliere, intrecciare e legare la treccia. E con gesto abituale la testa di
Nataša si voltava ora da una parte, ora dall'altra, ma gli occhi, febbrilmente dilatati,
guardavano in avanti fissi e immobili. Quando fu terminata la toilette per la notte, Nataša
si lasciò andare silenziosamente sul lenzuolo steso sopra il fieno, dalla parte della porta.

       «Nataša, sdraiati qua in mezzo, tu,» disse Sonja.

       «No, sto qui,» disse Nataša. «Ma su, venite a letto anche voi,» aggiunse stizzita. E
affondò la faccia nel cuscino.

       La contessa, m.me Schoss e Sonja si spogliarono in fretta e si coricarono. Nella
stanza restava soltanto un lume acceso. Ma di fuori c'era il chiarore dell'incendio a Malye
Mytišèi, a due verste di distanza, e risuonavano grida ubriache da una vicina bettola, che
era stata messa a soqquadro dai cosacchi di Mamonov; mentre, incessante, si udiva il
lamento dell'aiutante.

       Nataša restò a lungo ad ascoltare, immobile, i rumori della casa e quelli che
venivano da fuori. Ascoltò dapprima la preghiera e i sospiri della madre, il letto che
scricchiolava sotto il suo peso, il noto, sibilante russare di m.me Schoss e il quieto respiro
di Sonja. Poi la contessa la chiamò. Nataša non le rispose.

       «Sembra che dorma, mamma,» rispose a bassa voce Sonja.

       La contessa aspettò ancora qualche minuto, poi la chiamò di nuovo: ma nessuno,
stavolta, le rispose.

       Poco dopo Nataša udì il respiro regolare della madre addormentata. Nataša stava
attenta a non fare il minimo movimento, sebbene il suo piccolo piede nudo, uscito fuori
dalla coperta, le si gelasse sul freddo pavimento.

       Come per cantar vittoria su tutti, da una fessura prese a stridere un grillo. Un gallo
cantò in lontananza, altri, più vicini, fecero eco al suo canto. Nella bettola le grida s'erano
azzittite, si udiva sempre, uguale, monotono, il lamento dell'aiutante. Nataša si sollevò sul
giaciglio.


                                                                                          1094
www.writingshome.com
                               Lev Nicolaevic Tolstoj – Guerra e pace


       «Sonja, dormi? Mamma!» mormorò.

       Nessuno rispose. Nataša si alzò lentamente in piedi e con cautela si fece il segno
della croce e posò con precauzione il piede nudo, esile e flessuoso, sul freddo e sporco
pavimento. Scricchiolò un'asse. Alternando rapidamente i piedini, Nataša fece alcuni passi
di corsa, come una gattina, e s'aggrappò alla gelida maniglia della porta.

       Aveva l'impressione che qualcosa di pesante, a colpi ritmici, picchiasse contro le
pareti dell'izba: era il suo cuore che batteva all'impazzata, sfinito dall'ansia, dal terrore e
dall'amore.

       Aprì la porta, varcò la soglia e avanzò sull'umida, fredda terra battuta dell'andito. Il
freddo che la investì le diede una sensazione di sollievo. Tastò con il piede nudo un uomo
che dormiva, lo scavalcò e aprì la porta dell'izba in cui giaceva il principe Andrej. In
quell'izba c'era buio. In un angolo, in fondo, vicino al letto sul quale giaceva un corpo,
c'erano, su una panca, i resti di una candela che s'era completamente consumata,
sciogliendosi in un grosso fungo di cera.

       Sin dalla mattina, quando le avevano detto della ferita del principe Andrej e della
sua presenza lì, Nataša aveva deciso che doveva vederlo. Non sapeva perché dovesse
farlo, ma sapeva che l'incontro sarebbe stato doloroso; e tanto più ora si convinceva che
era necessario.

       Per tutta la giornata era vissuta solo della speranza che di notte sarebbe riuscita a
vederlo. Ma ora che era giunto il momento fu presa dal terrore di ciò che avrebbe visto.
Era sfigurato? Che cos'era rimasto di lui? Era anche lui come quell'aiutante coi suoi
continui, strazianti lamenti! Sì, era così. Nella sua immaginazione il principe era la
personificazione di quell'atroce lamento. Quando le apparve quella massa confusa,
nell'angolo, e scambiò le ginocchia di lui, sollevate sotto la coperta, per le sue spalle, si
immaginò un corpo orrendamente sfigurato, e si fermò inorridita. Ma una forza invincibile
la trascinava avanti. Fece con cautela un passo, poi un altro, e si trovò in mezzo alla
piccola izba ingombra di oggetti. Sotto le immagini sacre era disteso un altro uomo (era
Timochin), e in terra ne stavano coricati altri due (il dottore e il cameriere).

       Il cameriere si sollevò sul letto e mormorò qualcosa. Timochin, tormentato dal
dolore alla gamba ferita, non dormiva e guardava con occhi sbarrati quella strana
apparizione di una ragazza in camicia bianca, sottana e cuffia da notte. Le parole
assonnate e spaventate del cameriere: «Che c'è, che volete?» ebbero il solo risultato di
spingere Nataša più vicino a ciò che giaceva nell'angolo. Per quanto terribile, disumano
fosse la vista di quel corpo, lei doveva vederlo. Oltrepassò il cameriere: il fungo formato
                                                                                          1095
www.writingshome.com
                                Lev Nicolaevic Tolstoj – Guerra e pace


dalla candela crollò giù, e a lei apparve chiaramente il principe Andrej sdraiato, con le
mani poggiate sopra la coperta, così come l'aveva visto sempre.

        Era uguale a sempre, ma il colore acceso delle sue guance, gli occhi lucidi, rapiti e
fissi su di lei, e soprattutto quel tenero collo infantile che usciva dal colletto rovesciato
della camicia, gli davano un singolare, innocente aspetto di fanciullo, che in lui non aveva
ancora mai visto. Gli si avvicinò e con un movimento rapido, flessuoso, giovanile, si mise
in ginocchio.

        Lui sorrise e le tese la mano.



XXXII



        Erano passati sette giorni, per il principe Andrej, da quando aveva ripreso i sensi
nel posto di medicazione del campo di Borodino. Per tutto quel tempo, era rimasto quasi
ininterrottamente in stato d'incoscienza. La febbre e l'infiammazione agli intestini, che
erano stati lesi, avrebbero finito, secondo il dottore che l'accompagnava, col portarselo via.
Il settimo giorno, tuttavia, aveva mangiato con piacere una fettina di pane con il tè, e il
dottore aveva constatato che la febbre stava diminuendo. Durante il mattino, il principe
Andrej aveva ripreso conoscenza. La prima notte dopo la partenza da Mosca era stata
abbastanza tiepida, e così il principe Andrej era stato lasciato sulla carrozza anche durante
la notte; ma a Mytišèi il ferito stesso aveve chiesto che lo trasportassero dentro e gli
dessero del tè. Il dolore procuratogli dal trasporto nell'izba gli aveva strappato grandi
gemiti e gli aveva fatto nuovamente perdere conoscenza. Quando l'avevano deposto sul
lettuccio da campo, era rimasto a giacere per lungo tempo con gli occhi chiusi, senza
muoversi. Poi li aveva aperti, sussurrando in modo appena percettibile: «E allora, il tè?»
Tanta memoria per i piccoli dettagli della vita aveva colpito il dottore. Gli aveva tastato il
polso e aveva notato, con stupore e disappunto, che il polso era migliorato. Con
disappunto perché il dottore, basandosi sulla sua esperienza, era convinto che il principe
Andrej non avrebbe potuto sopravvivere e che, se non fosse morto subito, sarebbe morto
poco tempo dopo con sofferenze assai maggiori. Insieme al principe Andrej veniva
trasportato anche un maggiore del suo reggimento, che si era unito a loro a Mosca ed era
stato ferito a una gamba nella stessa battaglia di Borodino: Timochin, quello con quel
piccolo naso rosso. Con loro viaggiavano il dottore, un cameriere del principe, il suo
cocchiere e due attendenti.

                                                                                         1096
www.writingshome.com
                              Lev Nicolaevic Tolstoj – Guerra e pace


      Al principe Andrej fu portato il tè. Lo bevve avidamente, fissando con occhi
febbricitanti la porta che gli stava davanti, come se si stesse sforzando di capire e ricordare
qualcosa.

      «Non ne voglio più. Timochin è qui?» chiese.

      Timochin si trascinò verso di lui lungo la panca.

      «Sono qui, Eccellenza.»

      «Come va la ferita?»

      «La mia? Non c'è male. Ma voi?»

      Il principe Andrej parve di nuovo assorto, come se cercasse di ricordare qualcosa.

      « Potreste procurarmi un libro?» disse.

      « Quale libro?»

      « Un vangelo! Io non l'ho con me.»

      Il dottore promise di procurarglielo, poi si mise a far domande al principe per
rendersi conto di come stava. Il principe Andrej rispose di malavoglia, ma lucidamente, a
tutte le domande del dottore; dopo un po' gli disse che avrebbe dovuto mettergli un
cuscinetto sotto la testa, perché così stava scomodo e soffriva molto. Il dottore e il
cameriere sollevarono il mantello che lo copriva e, non riuscendo a trattenere una smorfia
per il greve odore di carne putrescente che esalava dalla ferita, si misero a esaminare quel
punto terribile. Di qualcosa il dottore parve assai contrariato; qualcosa rifece in altro
modo; rigirò il ferito facendolo gemere di nuovo, e per il dolore mentre lo rigiravano,
perdette di nuovo conoscenza e cominciò a delirare. Ripeteva che gli procurassero al più
presto quel libro e glielo posassero accanto.

      «Che cosa vi costa!» diceva. «Io non ce l'ho; procuratemelo, per piacere; posatelo lì,
solo per un momento,» insisteva con voce lamentosa.

      Il dottore uscì nel vestibolo per lavarsi le mani.

      «Razza di incoscienti, davvero!» disse al cameriere che gli versava l'acqua sulle
mani. «È bastato che non gli badassi per un attimo e voi me l'avete girato proprio sulla
ferita. Mi meraviglio come potesse sopportare un dolore simile.»



                                                                                          1097
www.writingshome.com
                                   Lev Nicolaevic Tolstoj – Guerra e pace


         «Noi, però, avevamo cercato di mettergli qualcosa sotto... Ah, Gesù benedetto!»
disse il cameriere.

         La prima volta che il principe Andrej aveva capito dove si trovasse e che cosa gli
fosse accaduto, e aveva capito di esser stato ferito, era stato quando la carrozza si era
fermata a Mytišèi e lui aveva chiesto di esser portato nell'izba. Ricaduto nell'incoscienza
per il dolore, si era riavuto un'altra volta nell'izba, quando aveva bevuto il tè; e lì,
richiamandosi di nuovo alla memoria tutto ciò che gli era accaduto, più vivacemente di
ogni cosa aveva ricordato proprio quel momento al posto di medicazione, quando alla
vista delle sofferenze di un uomo da lui odiato, gli erano balenati nella mente pensieri mai
prima avuti, annunziatori di felicità. E quei pensieri, anche se in modo poco chiaro,
indefinito, si erano adesso nuovamente impadroniti della sua anima. S'era ricordato che
per lui, adesso, c'era una felicità nuova, una felicità che aveva qualcosa a che vedere con il
Vangelo. Per questo aveva chiesto il Vangelo. Ma la cattiva posizione cui avevano costretto
la sua ferita, e poi quel nuovo rigirarlo, avevano confuso daccapo i suoi pensieri. Per la
terza volta, infine, si ridestò alla vita nel silenzio assoluto della notte. Intorno a lui tutti
dormivano. Un grillo strideva oltre il vestibolo, nella strada qualcuno gridava e cantava,
gli scarafaggi frusciavano sul tavolo e sulle icone; una pesante mosca autunnale sbatteva
contro il suo capezzale e intorno alla candela di sego, che finendo di bruciare accanto a lui,
aveva formato un grosso fungo.

         Il suo spirito era in uno stato anormale. Un uomo sano, di solito pensa, sente e
ricorda un'innumerevole quantità di cose nello stesso tempo, ma ha il potere e la forza,
una volta scelta una certa serie di pensieri o di fenomeni, di fissare su di essa tutta la sua
attenzione. Un uomo sano, anche nel momento della più profonda meditazione, se ne può
staccare per dire una parola cortese a qualcuno che entra, e poi tornare di nuovo ai suoi
pensieri. Lo spirito del principe Andrej, invece, era, da questo punto di vista, in uno stato
anormale. Tutte le sue energie mentali erano più attive, più chiare che mai, ma agivano al
di fuori della sua volontà. I pensieri e le immagini più diverse lo dominavano nello stesso
istante. A volte il suo pensiero cominciava a lavorare d'improvviso e con una forza, una
chiarezza, una profondità che non era mai stato in grado di spiegare quand'era in buona
salute; ma poi a un tratto, nel pieno di quel lavoro, si spezzava, lasciando il posto a una
qualsiasi imprevedibile rappresentazione, e gli mancavan le forze per tornare a quella di
prima.

         «Sì, mi si è svelata una felicità nuova, inseparabile dall'uomo,» pensava il principe
Andrej mentre giaceva nella silenziosa semioscurità dell'izba e guardava davanti a sé con
gli occhi dilatati dalla febbre.

                                                                                           1098
www.writingshome.com
                               Lev Nicolaevic Tolstoj – Guerra e pace


       «Una felicità che si trova al di fuori delle forze materiali, al di fuori delle influenze
materiali che agiscono dall'esterno sull' uomo, una felicità che è solo dell'anima, la felicità
dell'amore! Ogni uomo può capirla, ma solo Dio poteva immaginarla e prescriverla. Ma in
qual modo Dio ha prescritto questa legge? Perché il Figlio?...»

       Tutt'a un tratto il corso di questi pensieri si ruppe, il principe Andrej udì (senza
sapere se fosse nel delirio o nella realtà), udì una voce sommessa, bisbigliante che ripeteva
senza sosta, ritmicamente: «Piti-piti-piti» e poi «ti-ti» e di nuovo «piti-piti-piti» e ancora
«titi-titi». Insieme frammezzo al suono di quella musica bisbigliante, il principe Andrej
ebbe la sensazione che sopra il suo viso, proprio in mezzo, s'innalzasse uno strano, aereo
edificio fatto di sottili aghi o fuscelli. Capiva (anche se gli riusciva assai difficile) che
doveva sforzarsi di mantenere l'equilibrio, affinché l'edificio che andava innalzandosi non
crollasse; quello tuttavia crollava, e poi di nuovo lentamente tornava ad innalzarsi al
suono di quella musica ritmicamente bisbigliante.

       «Si allunga! si allunga! Continua ad estendersi, e insieme si allunga...», si diceva il
principe Andrej. E mentre ascoltava quel sussurro e aveva la sensazione dell'allungarsi e
del reggersi in aria di quell'edificio di aghi, vedeva a tratti anche la luce rossa, alonata
della candela e sentiva il fruscio degli scarafaggi e il ronzio della mosca che sbatteva
contro il suo cuscino e contro il suo volto. Ogni volta che la mosca lo toccava, gli dava una
sensazione di bruciore; nello stesso tempo, si stupiva che, urtando proprio nel punto in
cui, sul suo volto, si andava erigendo l'edificio, la mosca non lo facesse crollare. C'era poi,
un'altra cosa molto importante. Un biancore accanto alla porta, una statua di sfinge;
anch'essa gli dava un senso di oppressione.

       «Forse è la mia camicia posata sul tavolo,» pensava il principe Andrej, «e queste
sono le mie gambe, e quella è la porta; ma perché tutto continua ad allungarsi e a spostarsi,
e piti-piti-piti e ti-ti e piti-piti-piti... Basta, smettila, ti prego, smettila!» supplicava
penosamente il principe Andrej. E di nuovo il pensiero e la coscienza affluirono in lui con
insolita chiarezza e forza.

       «Sì, l'amore - pensava, di nuovo perfettamente lucido - non però quell'amore che
ama per aver qualcosa in cambio, per qualche motivo e per qualche scopo, ma l'amore che
ho provato la prima volta quando, in punto di morte, ho visto il mio nemico e tuttavia l'ho
amato. Ho provato quel sentimento d'amore che è l'essenza stessa dell'anima, e al quale
non occorre un oggetto determinato. E anche adesso lo provo, questo sentimento che dà
tanta felicità. Amare il prossimo, amare il nemico. Amare ogni cosa, amare Dio in tutto ciò
in cui si manifesta. Una persona cara la si può amare di amore umano, ma il nemico si può
amare soltanto di amore divino. Per questo ho provato tanta gioia quando ho sentito di
                                                                                           1099
www.writingshome.com
                               Lev Nicolaevic Tolstoj – Guerra e pace


amare quell'uomo. Che ne sarà di lui? Sarà vivo?... Amando di amore umano, dall'amore
si può passare all'odio: ma l'amore divino è immutabile. Nulla neanche la morte, nulla può
distruggerlo. È l'essenza stessa dell'anima. Quante persone ho odiato nella mia vita,
invece! E fra tutte nessuno ho amato e odiato più di lei.» E si rappresentò Nataša, dal vivo,
non così come se la rappresentava prima, soltanto con quel suo fascino che gli dava tanta
gioia, ma raffigurandosi, per la prima volta, la sua anima. E allora ne capì i sentimenti, le
sofferenze, la vergogna, il pentimento. Adesso per la prima volta comprendeva quanto
crudele fosse stato il suo rifiuto. «Se potessi rivederla anche una volta soltanto. Una volta
soltanto, guardarla in quegli occhi, dirle...»

       E piti-piti-piti e ti-ti, e piti-piti-piti - bum, picchiò la mosca. E la sua attenzione si
trasferì bruscamente in un altro mondo di realtà e delirio, in cui stava accadendo qualcosa
di straordinario. Sempre allo stesso modo, in questo mondo, continuava ad innalzarsi,
senza mai crollare, quell'edificio, qualcosa continuava ad allungarsi, e la candela con
l'alone rosso ardeva nello stesso modo, e sempre quella camicia-sfinge stava ferma accanto
alla porta; ma in più, in quel mondo, c'era stato uno scricchiolio, una ventata d'aria fresca,
e davanti alla porta era apparsa una nuova sfinge bianca, eretta. E il volto di questa sfinge
aveva il pallore e gli occhi splendenti di quella Nataša a cui proprio allora aveva pensato.

       «Oh! è terribile questo delirio incessante!» pensò il principe Andrej, cercando di
scacciare via quel volto dalla sua immaginazione. Ma la figura bianca restava dinanzi a lui
con tutta la forza della realtà e gli si avvicinava. Il principe Andrej avrebbe voluto tornare
al suo mondo di puri pensieri, ma non gli riuscì e intanto il delirio lo trascinava nel suo
dominio. Il sommesso mormorio della voce continuava il suo ritmico balbettio: una
sensazione di oppressione, di tensione, e lo strano volto fu lì, davanti a lui. Il principe
Andrej raccolse tutte le sue forze per tornare in sé; si mosse e, a un tratto, sentì un terribile
brusio alle orecchie, gli occhi gli si appannarono e, come un uomo che sprofondi
nell'acqua, perse i sensi. Quando rinvenne, Nataša, proprio lei in carne ed ossa, la persona
che più di ogni altra egli avrebbe voluto amare di quel nuovo, puro amore divino che
ormai gli si era rivelato, stava davanti a lui in ginocchio. Capì che quella era la viva, reale,
Nataša; e non si meravigliò, ma ne fu sommessamente felice. Stando così in ginocchio
Nataša lo guardava con occhi spauriti, ma inchiodati su di lui (non poteva fare il minimo
movimento) e tratteneva i singhiozzi. Il viso di lei era pallido e immobile. Solamente nella
parte inferiore c'era un tremito leggero.

       Il principe Andrej mandò un sospiro di sollievo, sorrise e tese la mano.

       «Voi?» disse. «Che fortuna!»

                                                                                            1100
www.writingshome.com
                               Lev Nicolaevic Tolstoj – Guerra e pace


       Con un movimento rapido ma cauto Nataša gli si accostò sulle ginocchia e,
prendendogli la mano con riguardo, ci si chinò sopra col viso e cominciò a baciarla,
sfiorandola appena con le labbra.

       «Perdonate!» disse      in un bisbiglio, sollevando la testa e guardandolo.
«Perdonatemi!»

       «Io vi amo,» disse il principe Andrej.

       «Perdonate...»

       «Che cosa, perdonare?» domandò il principe Andrej.

       «Perdonatemi per quello che ho fat...to,» disse Nataša con un mormorio spezzato e
appena percettibile, e si mise a coprire la sua mano di baci sempre più fitti, sempre
sfiorandola leggermente con le labbra.

       «Il mio amore per te è più grande di prima, migliore di prima,» disse il principe
Andrej, sollevando con la mano il volto di Nataša per poterla guardare negli occhi.

       Quegli occhi, inondati di lacrime di gioia, lo fissavano timidi, pietosi, e
gioiosamente amorevoli. Il viso magro e pallido di Nataša, con le labbra gonfie, era peggio
che brutto, era orribile. Ma il principe Andrej non lo vedeva; vedeva quegli occhi
raggianti, che erano meravigliosi. Alle loro spalle si sentirono delle voci.

       Il cameriere Pëtr, che ormai era completamente sveglio, aveva svegliato anche il
dottore. Timochin, che non aveva dormito neppure per un istante a causa del dolore alla
gamba, già da un pezzo vedeva ciò che accadeva, e stava tutto rannicchiato sulla panca,
attento a coprire con il lenzuolo il proprio corpo svestito.

       «Che cosa c'è?» disse il dottore, sollevandosi dal suo giaciglio, «Vogliate
allontanarvi, signora.»

       In quello stesso mornento bussò alla porta una cameriera inviata dalla contessa, che
nel frattempo si era accorta dell'assenza della figlia.

       Come una sonnambula destata improvvisamente nel mezzo del suo sogno, Nataša
uscì dalla stanza e, tornata nella sua izba, cadde sul letto singhiozzando.

       Da quel giorno, per quanto durò ancora il viaggio dei Rostov, in tutti i luoghi di
sosta e di pernottamento, Nataša non si staccò mai da Bolkonskij ferito, e il dottore dovette



                                                                                        1101
www.writingshome.com
                               Lev Nicolaevic Tolstoj – Guerra e pace


riconoscere che non si sarebbe mai aspettato da una ragazza né tanta fermezza, né tanta
abilità nell'assistere un malato.

       Per quanto terribile sembrasse alla contessa il pensiero che il principe Andrej
poteva (cosa molto probabile, a sentire il dottore) morire durante il viaggio, fra le braccia
di sua figlia, non riusciva, tuttavia, a ostacolare Nataša. Anche se, in seguito al
riavvicinamento ormai stabilitosi fra il principe Andrej ferito e Nataša, tutti pensavano che
in caso di guarigione si sarebbero rinnovati i loro antichi rapporti di fidanzamento,
nessuno, e meno di tutti Nataša e il principe Andrej, parlava di questo: l'insoluta questione
della vita e della morte, che incombeva non solo sopra Bolkonskij, ma sopra la Russia
intera, teneva in disparte ogni altra considerazione.



XXXIII



       La mattina del 3 settembre, Pierre si svegliò tardi. Gli faceva male la testa, il vestito
con cui aveva dormito senza svestirsi gli dava fastidio, e nell'intimo provava la confusa
sensazione di aver commesso, il giorno prima, qualcosa di cui avrebbe dovuto
vergognarsi: era, questa cosa vergognosa, la conversazione di ieri con il capitano
Ramballe.

       L'orologio segnava le undici, ma fuori il cielo sembrava ancora molto scuro. Pierre
si alzò, si stropicciò gli occhi e, alla vista della pistola col calcio cesellato che Gerasim
aveva di nuovo posato sulla scrivania, ricordò dove si trovava e che cosa lo aspettava per
quel giorno.

       «Non sarò già in ritardo?» pensò. «No, con ogni probabilità lui farà il suo ingresso a
Mosca non prima di mezzogiorno.» Non si permise di riflettere su ciò che l'aspettava, e si
affrettò ad agire al più presto.

       Rassettato alla meglio l'abito che indossava, Pierre prese in mano la pistola e già si
accinse ad uscire. Ma, a questo punto, per la prima volta, si chiese come avrebbe potuto
portare in giro per strada quell'arma; certamente non in mano. Persino sotto l'ampio
caffetano era difficile nascondere la voluminosa pistola. Non la si poteva portare alla
cintura o sotto l'ascella senza farsi notare. Per di più la pistola era scarica e Pierre non
riusciva a caricarla. «Forse sarebbe meglio un pugnale,» si disse, sebbene già più di una
volta, meditando sul modo di realizzare il suo progetto, avesse concluso che l'errore
fondamentale di quello studente, nel 1809, stava nel fatto d'aver voluto uccidere
                                                                                           1102
www.writingshome.com
                                 Lev Nicolaevic Tolstoj – Guerra e pace


Napoleone con un pugnale. Però, come se il suo scopo principale non stesse tanto nel
mettere in atto il suo piano, quanto nel dimostrare a se stesso che non lo rinnegava e che
faceva di tutto per tradurlo in pratica, Pierre si affrettò a prendere il pugnale - ottuso,
smussato, chiuso in un fodero verde - che aveva comprato alla Torre di Sucharëv insieme
alla pistola, e lo nascose sotto il gilet.

       Stretta la cintura del caffetano e calzato il berretto, Pierre attraversò il corridoio
cercando di non fare rumore e di non incontrare il capitano, e uscì in strada.

       L'incendio che la sera prima aveva osservato con tanta indifferenza, durante la
notte, s'era notevolmente ingrandito. Mosca bruciava ormai in molti punti diversi.
Bruciavano simultaneamente il Karetnyj Rjad, il Zamoskvoreèe, il Gostinyj Dvor, la via
Povarskaja, i barconi sulla Moskva e il mercato del legname presso il Ponte di
Dorogomilov.

       L'itinerario di Pierre doveva svolgersi attraverso i vicoli che portavano alla
Povarskaja e di là fino all'Arbat, al Nikola Javlennyj, presso il quale, nella sua
immaginazione, aveva fissato già da un pezzo il luogo del suo attentato. Nella maggior
parte delle case i portoni e le imposte erano chiusi. Le vie e i vicoli erano deserti. Di rado si
incontrava qualche russo, inquieto e timido in volto, e qualche francese con l'espressione
di chi si trova al campo, non in città. Gli uni e gli altri guardavano Pierre con stupore. A
parte la sua grande statura e grossezza, a parte la strana espressione, cupamente
concentrata e sofferente, del suo viso e di tutta la sua figura, i russi osservavano
attentamente Pierre perché non capivano a quale ceto sociale potesse appartenere; i
francesi, invece, lo seguivano con sguardo stupito soprattutto perché Pierre, diversamente
da tutti gli altri russi che guardavano i francesi con timore e curiosità, non rivolgeva loro
alcuna attenzione. Davanti al portone di una casa, tre francesi tentavano di spiegare
qualcosa a dei russi che non riuscivano in alcun modo a intenderli; vedendo Pierre lo
fermarono e gli chiesero se per caso non sapesse il francese.

       Pierre scosse negativamente il capo e proseguì. In un altro vicolo una sentinella
piantata di guardia vicino a un cassone verde, gli urlò qualcosa contro, ma solo quando
sentì ripetere il grido di minaccia e udì il rumore del fucile che la sentinella imbracciava,
Pierre capì che doveva camminare dall'altra parte della strada. Non sentiva e non vedeva
niente di quello che gli accadeva intorno. Con ansia e con spavento portava dentro di sé
quel suo progetto, come qualcosa di terribile e insieme di estraneo, quasi temendo,
ammaestrato dall'esperienza della notte precedente, di poterlo smarrire. Ma non era
destino che riuscisse a portare intatta la sua disposizione d'animo fino alla sua meta.
Inoltre, anche se nulla l'avesse trattenuto sul suo cammino, il proposito di Pierre non
                                                                                            1103
www.writingshome.com
                               Lev Nicolaevic Tolstoj – Guerra e pace


avrebbe potuto realizzarsi per il semplice fatto che Napoleone era già passato, più di
quattro ore prima, dal sobborgo di Dorogomilovo per arrivare, attraverso l'Arbat, fino al
Cremlino, dove adesso se ne stava seduto, di pessimo umore, nel gabinetto dello zar,
intento ad impartire dettagliate, circostanziate disposizioni sugli immediati provvedimenti
da adottare per spegnere l'incendio, per prevenire i saccheggi e riportare la calma fra gli
abitanti. Ma Pierre non lo sapeva; tutto assorbito da ciò che l'aspettava, si tormentava
come accade a chi si ostina a intraprendere un'impresa impossibile: impossibile non già
per le difficoltà reali che presenta, ma per l'incompatibilità di tale impresa con la propria
natura; soffriva, tormentato dal timore di dimostrarsi debole nel momento decisivo e di
perdere in conseguenza la stima di se stesso.

       Sebbene non sentisse e non vedesse nulla intorno a sé, indovinava la strada per
istinto, e non si smarriva nei vicoli che lo portavano verso la Povarskaja.

       A mano a mano che Pierre si avvicinava alla Povarskaja, il fumo si faceva sempre
più intenso e l'aria diventava più calda per il fuoco degli incendi. Ogni tanto lingue di
fuoco si levavano alte sopra i tetti delle case. Le strade erano più affollate, la gente che vi si
incontrava era più inquieta, più allarmata. Ma Pierre, pur rendendosi conto che stava
succedendo qualcosa d'insolito, non capiva che si stava avvicinando all'incendio.
Percorrendo un sentiero che attraversava un vasto spiazzo di terreno non fabbricato,
limitato da una parte dalla Povarskaja, e dall'altra dai giardini della casa del principe
Gruzinskij, Pierre udì a un tratto, proprio dietro di sé, il pianto disperato di una donna. Si
fermò, come riscuotendosi da un lungo sonno, e sollevò la testa.

       Di fianco al sentiero, sull'erba secca e polverosa, stavano ammucchiate delle
masserizie: materassi di piume, un samovar, icone e bauli. Per terra, vicino ai bauli, stava
seduta una donna magra e non più giovane, con i denti superiori lunghi e sporgenti, che
indossava un pellicciotto nero e una cuffietta. La donna, dondolandosi e continuando a
ripetere sommessi lamenti, piangeva a dirotto. Due bambine, dai dieci ai dodici anni,
vestite di sudici abitini corti, guardavano la madre con un'espressione sgomenta sui visi
pallidi e spaventati. Un bambino più piccolo, sui sette anni, con un camiciotto e un enorme
berretto che non era il suo, piangeva in braccio a una vecchia njanja. Una ragazza scalza e
sudicia stava appollaiata su un baule e, slegata la treccia bionda, ne strappava i capelli
bruciacchiati, annusandoli via via. Il marito, un uomo basso e un po' curvo, in uniforme di
piccolo funzionario, con fedine tondeggianti e i capelli ben lisciati sulle tempie, che il
berretto calzato dritto gli lasciava scoperte, spostava, col volto immobile, i bauli ammassati
uno sopra l'altro, cercando di tirarne fuori degli abiti.

       La donna, appena vide Pierre, quasi si buttò ai suoi piedi.
                                                                                             1104
www.writingshome.com
                                 Lev Nicolaevic Tolstoj – Guerra e pace


         «Fratelli, cristiani ortodossi, aiutateci, salvateci, per carità!... Aiutateci, qualcuno,»
disse fra i singhiozzi. «La bambina!... Mia figlia! Hanno lasciato la mia figlia più piccola!...
È bruciata! Oooh... Così doveva finire la mia... Oooh!...»

         «Basta, Marja Nikolaevna,» il marito si rivolse a mezza voce alla moglie, cercando
forse di giustificarsi davanti a quell'estraneo. «Sicuramente l'avrà portata via mia sorella,
altrimenti dove vuoi che sia?» terminò.

         «Senza cuore, crudele!» si mise a urlare la donna inferocita, smettendo di piangere
di colpo. «Tu non hai cuore, non hai pietà della tua creatura. Un altro l'avrebbe tratta in
salvo dall'incendio. Ma lui è una statua; non è un essere umano, non è un padre. Voi, che
siete un uomo nobile,» si rivolse la donna a Pierre parlando a precipizio, tra i singhiozzi:
«L'incendio è cominciato qui vicino e subito s'è appiccato... anche alla nostra casa. Questa
ragazza ha gridato: al fuoco! Ci siamo precipitati a portar via un po' di roba. Poi siamo
scappati fuori con quello che avevamo indosso... Ecco che cosa siamo riusciti a prendere
con noi... Gli oggetti sacri e il letto che ho avuto in dote, ma tutto il resto è andato perduto.
Cerco i bambini, Kateèka non c'è! Oh, Signore! Oh-oh-oh!» e di nuovo essa si mise a
singhiozzare. «La mia cara bambina è finita bruciata, è bruciata!»

         «Ma dove, dove è rimasta?» disse Pierre.

         Dall'espressione che improvvisamente aveva animato il suo viso, la donna capì che
quell'uomo poteva aiutarla.

         «Batjuška! Padre!» si mise a gridare, afferrandolo per le gambe. «Benefattore,
mettimi almeno il cuore in pace... Aniska, va' tu, schifosa, accompagnalo!» gridò alla
ragazza spalancando con ira la bocca e così mettendo ancor più in mostra i suoi lunghi
denti.

         «Accompagnami, accompagnami, io... io... ci penso io,» disse in fretta Pierre con la
voce rotta dall'affanno.

         La sudicia ragazza uscì da dietro il baule, si tirò su la treccia e, sospirando, si avviò
lungo il sentiero coi suoi tozzi piedi scalzi. Pierre provava la sensazione di ridestarsi
d'improvviso alla vita dopo un angoscioso deliquio. Sollevò più alta la testa, nei suoi occhi
brillò uno splendore vitale, a passi rapidi s'incamminò dietro la ragazza, la sorpassò e
sbucò in via Povarskaja. Tutta la strada era avvolta da una nuvola di fumo nero. Una gran
folla di gente si accalcava davanti al luogo dell'incendio. In mezzo alla strada c'era un
generale francese che diceva qualcosa a quelli che lo circondavano. Pierre, accompagnato


                                                                                              1105
www.writingshome.com
                              Lev Nicolaevic Tolstoj – Guerra e pace


dalla ragazza, fece per avvicinarsi al luogo dove stava il generale, ma i soldati francesi lo
fermarono.

      «On ne passe pas,»gli gridò una voce.

      «Di qui, zio!» esclamò la ragazza. «Passeremo dal vicolo, dal cortile dei Nikulin.»

      Pierre si voltò e la seguì, allungando ogni tanto il passo per starle dietro. La ragazza
attraversò di corsa la strada, svoltò a sinistra in un vicolo e, superate tre case, entrò in un
portone sulla destra.

      «Ecco, da qui arriviamo in un attimo» disse e, attraversato di corsa il cortile, aprì il
cancelletto di un recinto d'assi e si fermò, indicando a Pierre un piccolo padiglione di
legno, che bruciava con gran luce e calore. Una parte era già crollata, l'altra stava
bruciando e le fiamme si sprigionavano vivide dalle aperture delle finestre e sotto il tetto.

      Varcando il cancelletto Pierre fu investito da una vampata di calore e istintivamente
si fermò.

      «Quale, qual'è la vostra casa?» domandò.

      «O- oh-oh!» si mise a strillare la ragazza, indicando il padiglione. «Proprio questa,
questa era la nostra casa. È bruciato il mio tesoro, Kateèka, la mia adorata signorina, o-oh!»
si lamentava Aniska dinnanzi all'incendio, sentendo il bisogno di esprimere anche lei i
suoi sentimenti.

      Pierre avanzò verso il padiglione, ma il calore era così forte che egli, senza volerlo,
lo costeggiò tutt'intorno e si trovò vicino a una grossa casa, di cui solo il tetto per ora
bruciava e presso la quale brulicava una folla di francesi. Sulle prime Pierre non capì che
cosa facessero lì quei francesi, vide solo che trascinavano qualcosa; poi, scorgendo un
francese che colpiva un contadino con la daga, tentando di strappargli da dosso una
pelliccia di volpe, capì confusamente d'esser capitato in mezzo a un saccheggio, ma non
aveva il tempo di soffermarsi su questo pensiero.

      Lo scricchiolio e il tonfo dei muri che crollavano, il fischio e il sibilo delle fiamme, le
urla concitate della gente, la vista degli ondeggianti nuguli di fumo che ora si
addensavano fitti e neri, ora si alzavano luminosi con sprazzi di scintille, la vista delle
fiamme che lambivano le pareti, a tratti rosse, compatte, a forma di ventaglio, a tratti simili
a squame dorate, la sensazione del caldo e del fumo, produssero su Pierre la consueta,
stimolante azione degli incendi. Questa azione riusciva particolarmente forte su Pierre
perché d'un tratto, alla vista di quell'incendio, si era sentito liberare dai pensieri che
                                                                                            1106
www.writingshome.com
                                Lev Nicolaevic Tolstoj – Guerra e pace


l'opprimevano. Si sentiva giovane, allegro, agile e risoluto. Girò intorno al padiglione dalla
parte della casa e già stava per entrare di corsa nella parte che restava ancora in piedi,
quando, proprio sopra la sua testa, si udì l'urlo confuso di parecchie voci e, subito dopo, lo
schianto e il tonfo di qualcosa di pesante, venuto a cadere proprio vicino a lui.

       Pierre si voltò a guardare e vide, alle finestre della casa, dei francesi che avevano
buttato giù il cassetto di un comò pieno di oggetti di metallo. Altri soldati francesi, che
stavano giù, si avvicinarono al cassetto.

       «Eh bien, qu'est ce qu'il veut celui-là?» gridò, contro Pìerre, uno dei francesi.

       «Un enfant dans cette maison. N'avez-vous pas vu un enfant?» disse Pierre.

       «Tiens, qu'est ce qu'il chante celui-là? Va te promener? » si alzarono alcune voci e uno
dei soldati, temendo evidentemente che Pierre avesse l'intenzione di portargli via
l'argenteria e i bronzi che stavano nel cassetto, avanzò verso di lui con fare minaccioso.

       «Un enfant?» gridò dall'alto un altro francese. «J'ai entendu piailler quelque chose au
jardin. Peut-être c'est son moutard au bonhomme. Faut être humain, voyez vous...»

       «Où est-il. Où est-il?» domandò Pierre.

       «Par ici! Par ici!» gli gridò il francese dalla finestra, mostrando il giardino dietro la
casa. «Attendez, je vais descendre.»

       Ed effettivamente un momento dopo il francese, un ragazzone dagli occhi neri e con
una macchia su una guancia, in maniche di camicia, saltò fuori dalla finestra del
pianterreno e, battuto un colpo sulla spalla di Pierre, corse con lui in giardino.

       «Dépêchez-vous, vous autres,» gridò ai suoi compagni, «commence à faire chaud.»

       Sbucato dietro la casa, su un viottolo ricoperto di sabbia, il francese tirò Pierre per
un braccio, indicandogli uno spiazzo rotondo. Sotto una panchina in terra, giaceva una
bambina di tre anni con un vestitino rosa.

       «Voilà votre moutard. Ah, une petite, tant mieux,» disse il francese. «Au revoir, mon gros.
Faut être humain. Nous sommes tous mortels, voyez-vous,» e il francese con la macchia sulla
guancia tornò indietro di corsa verso i suoi compagni.

       Ansimando per la gioia, Pierre si lanciò verso la bambina e fece per prenderla in
braccio. Ma, alla vista di quell'estraneo, la bambina - scrofolosa, bruttina, malaticcia,
somigliante alla madre - si mise a strillare e scappò via. Pierre tuttavia riuscì ad afferrarla e

                                                                                             1107
www.writingshome.com
                              Lev Nicolaevic Tolstoj – Guerra e pace


la prese in braccio; strillando con voce disperata e rabbiosa lei, con le piccole manine, si
strappava da dosso le mani di Pierre e le mordeva con la sua bocca mocciosa. Pierre fu
preso da una sensazione di orrore e di disgusto, simile a quella che tante volte aveva
provato al contatto di qualche bestiola. Facendo sforzo a se stesso, non si lasciò sfuggire la
bambina e corse con lei verso la casa. Ma ormai non si poteva più tornare indietro per la
stessa strada; la ragazza, Aniska, non c'era più e Pierre, stringendo a sé come più
teneramente poteva, con una sensazione di pietà e di ribrezzo, la bambina fradicia di
sudore e scossa da penosi singhiozzi, attraversò di corsa il giardino cercando un'altra via
d'uscita.



XXXIV



       Quando Pierre, dopo un lungo giro attraverso vicoli e cortili, sbucò col suo fardello
nel giardino del principe Gruzinskij, all'angolo della Povarskaja, sulle prime non
riconobbe il luogo da cui era partito alla ricerca della bambina, tanto era ingombro di
gente e di masserizie trasportate fuori dalle case. Oltre alle famiglie russe che si erano
messe in salvo portando con sé la propria roba, c'erano anche parecchi soldati francesi nei
più vari abbigliamenti. Pierre non vi fece attenzione. Aveva fretta di trovare la famiglia del
funzionario per consegnare la bambina alla madre e ritornare sul luogo dell'incendio per
rendersi utile. Sentiva di dover fare ancora molte cose e che non aveva tempo da perdere.
Tutto accaldato, per l'incendio e la corsa, in quei momenti Pierre avvertiva con maggior
forza quella sensazione di giovinezza, di eccitazione e di risolutezza, che l'avevano invaso
quando s'era lanciato a mettere in salvo la bimba. Questa, adesso, si era chetata e,
aggrappandosi con le manine al caffetano di Pierre, gli stava appollaiata sul braccio e si
gettava intorno occhiate spaurite come una bestiolina selvatica. Pierre ogni tanto la
sbirciava e sorrideva lievemente. Gli pareva di scorgere, in quella faccina spaventata e
malaticcia, un'espressione di angelica, commovente innocenza.

       Né il funzionario, né sua moglie erano più al posto di prima. Pierre camminava a
rapidi passi fra la folla, scrutando le persone che gli capitavano sott'occhio. Senza volerlo
fu attratto da una famiglia di georgiani, o armeni, composta da un bell'uomo molto
vecchio, con una faccia di tipo orientale, che aveva indosso un pellicciotto di montone,
nuovo come gli stivali che calzava, da una vecchia dello stesso tipo e da una giovane
donna. Quella donna, assai giovane, parve a Pierre un modello perfetto di bellezza
orientale: folte e arcuate sopracciglia nere, volto ovale, eccezionalmente dolce e bello,

                                                                                         1108
www.writingshome.com
                               Lev Nicolaevic Tolstoj – Guerra e pace


soffuso di un lieve colorito e privo di qualsiasi espressione. Tra le masserizie sparpagliate
in terra, in mezzo alla folla sulla piazza, quella donna, col suo ricco mantello di raso e col
capo coperto da un vivace fazzoletto lilla, faceva pensare a una delicata pianta di serra
buttata sulla neve. Era seduta sui fagotti, un po' indietro alla vecchia, e guardava in terra
con grandi occhi neri, immobili, frangiati da lunghe ciglia. Evidentemente, era
consapevole della propria bellezza, e ne aveva timore. Quel viso colpì Pierre che, pur nella
sua fretta, si voltò varie volte a guardarla passando lungo il recinto. Giunto in fondo al
recinto senza aver trovato chi cercava, Pierre si fermò e si guardò intorno.

       La figura di Pierre con la bambina in braccio dava nell'occhio, adesso, ancora più di
prima, e attorno a lui si raccolse una piccola folla di russi, uomini e donne.

       «Hai forse perduto qualcuno, buon uomo? Siete un nobile, vero? Di chi è la
bambina?» gli domandavano,

       Pierre rispondeva che la bambina apparteneva a una donna che indossava un
pellicciotto nero e che poc'anzi era seduta con gli altri suoi bambini proprio lì, e
domandava se qualcuno non sapesse dov'era andata.

       «Ma dovevano essere gli Anferov,» disse un vecchio diacono, rivolgendosi a una
popolana dal volto butterato. «Signore, abbi misericordia; Signore, abbi misericordia,»
soggiunse poi col consueto timbro di basso.

       «Macché Anferov!» esclamò la donna. «Gli Anferov sono partiti già questa mattina.
La bambina dev'essere di Mar'ja Nikolavna o dell'Ivanova.»

       Lui ha detto "una donna", mentre Mar'ja Nikolavna è una signora,» disse un
domestico.

       «Sapete, ha i denti lunghi, è molto magra...» disse Pierre.

       «Allora è proprio Mar'ja Nikolavna. Sono scappati in giardino appena sono
piombati qui questi lupi,» disse la donna indicando i soldati francesi.

       «Oh, Signore abbi misericordia,» commentò di nuovo il diacono.

       Andate laggiù, sono là. È lei di certo. Non faceva che piangere, era disperata,» disse
di nuovo la donna. «È lei di certo. Ecco, da quella parte.»

       Ma Pierre, ormai, non ascoltava più la donna. Già da vari secondi il suo sguardo era
fisso su qualcosa che s'andava svolgendo a pochi passi da lui. Guardava la famiglia
armena, alla quale s'erano avvicinati due soldati francesi. Uno di quei soldati, un ometto
                                                                                         1109
www.writingshome.com
                                Lev Nicolaevic Tolstoj – Guerra e pace


piccolo e vispo, indossava un cappotto azzurro stretto in vita da una corda. In testa aveva
un colbacco e i piedi erano scalzi. L'altro, quello che attirò maggiormente l'attenzione di
Pietre, era un uomo alto e allampanato, un po' curvo, biondastro, lento di movimenti, con
un'espressione da ebete sulla faccia. Indossava una mantella di lana crespa, pantaloni
azzurri e grossi, laceri stivaloni alla scudiera. Il francese piccolo, quello senza stivali e col
cappotto azzurro, si era avvicinato agli armeni e, dopo aver detto qualcosa, aveva subito
afferrato per i piedi il vecchio: quest'ultimo, allora, si era affrettato a togliersi gli stivali.
L'altro, quello con la mantella, si era fermato davanti alla bella armena e la guardava in
silenzio, immobile, tenendo le mani in tasca.

       «Prendi tu la bambina,» esclamò Pierre, rivolgendosi con tono imperioso e
frettoloso alla donna e porgendole la bimba. «Pensaci tu a consegnarla ai genitori!» quasi
urlò alla donna mentre posava a terra la bimba che si era messa a strillare, e poi si voltò di
nuovo a guardare i francesi e la famiglia armena.

       Il vecchio era già scalzo. Il francese piccolo gli aveva tolto anche il secondo stivale e
ora stava sbattendo uno contro l'altro i due stivali. Il vecchio piangeva e diceva qualcosa
tra i singhiozzi, ma Pierre lo notò solo di sfuggita: tutta la sua attenzione era rivolta al
francese con la mantella che nel frattempo, dondolandosi lentamente, si era accostato alla
giovane donna e, levate le mani di tasca, l'aveva afferrata per il collo.

       La bella armena restava immobile, con le lunghe ciglia abbassate, e sembrava non
vedere e non sentire ciò che le faceva il soldato.

       Nel tempo che Pierre percorse i pochi passi che lo separavano dai francesi, l'alto
saccheggiatore con la mantella aveva già strappato dal collo dell'armena la collana, e la
giovane donna, portandosi le mani al collo, s'era messa a gridare con voce lacerante.

       «Laissez cette femme!» si mise a urlare, furibondo, Pierre e afferrando il soldato curvo
per le spalle, lo spinse indietro.

       Il soldato cadde, si rialzò e scappò via. Ma il suo compagno, gettati via gli stivali,
estrasse la daga e avanzò minaccioso verso Pierre.

       «Voyons, pas de bêtises!» gridò.

       Pierre era in preda a uno di quei suoi accessi di furore in cui non capiva più nulla, e
le sue forze si decuplicavano. Si buttò sul francese scalzo e, prima che questo riuscisse a
estrarre la daga, l'aveva già fatto cadere in terra e lo tempestava di pugni. Un grido
d'approvazione si alzò dalla folla circostante, e nello stesso momento una pattuglia di
ulani francesi a cavallo sbucò dall'angolo della strada. Gli ulani si diressero a trotto verso
                                                                                             1110
www.writingshome.com
                                Lev Nicolaevic Tolstoj – Guerra e pace


Pierre e il francese, e li circondarono. Pierre non ebbe alcuna coscienza di quanto accadde
dopo. Ricordava di aver colpito qualcuno, poi di essere stato colpito a sua volta e, infine,
s'era accorto di avere le mani legate, mentre un gran numero di soldati francesi gli stava
intorno e lo perquisiva.

       «Il a un poignard, lieutenant,» furono le prime parole che Pierre comprese.

       «Ah, une arme!» disse l'ufficiale e si rivolse al soldato scalzo che era stato trovato alle
prese con Pierre. «C'est bon, vous direz tout cela au conseil de guerre,» disse l'ufficiale. E subito
dopo si rivolse a Pierre: «Parlez-vous français vous? »

       Pierre ruotò intorno gli occhi iniettati di sangue e non rispose. Il suo viso doveva
avere un'espressione terribile, perché l'ufficiale mormorò qualcosa e altri quattro ulani si
staccarono dalla pattuglia e si misero ai due lati di Pierre.

       «Parlez-vous français?» gli ripeté la domanda l'ufficiale, tenendosi a una certa
distanza da lui. «Faites venir l'interprête.»Dalle file uscì un ometto in panni russi da
borghese. Dal suo abbigliamento e dall'accento Pierre riconobbe subito in lui un francese
di qualche grande negozio moscovita.

       «Il n'a pas l'air d'un homme du peuple,» disse l'interprete squadrando Pierre.

       «Oh! oh! ça m'a bien l'air d'un des incendiaires,» disse l'ufficiale. «Demandez lui ce qu'il
est? » aggiunse.

       «Tu chi sei?» domandò l'interprete. «Tu dovere rispondere alle autorità.»

       «Je ne vous dirai pas qui je suis. Je suis votre prisonnier. Emmenez-moi,» proruppe
inaspettatamente Pierre, in francese.

       «Ah! Ah!» esclamò l'ufficiale accigliandosi. «Marchons! »

       Intorno agli ulani s'era radunata una piccola folla. Più vicina di tutti a Pierre stava
quella popolana butterata, con la bambina in braccio; quando la pattuglia si mosse, la
donna si fece avanti.

       «Dov'è che ti portano, buon uomo?» esclamò. «Ma la bambina, che ne faccio della
bambina se non è di quelli là?» aggiunse.

       «Qu'est ce qu'elle veut cette femme?» domandò l'ufficiale.

       Pierre era come ubriaco. La vista della bambina che aveva tratto in salvo accentuò
più che mai il suo stato d'esaltazione.
                                                                                                1111
www.writingshome.com
                                Lev Nicolaevic Tolstoj – Guerra e pace


       «Ce qu'elle dit?» esclamò. «Elle m'apporte ma fille que je viens de sauver des flammes,»
affermò.

       «Adieu!» e, non sapendo nemmeno lui come gli fosse sfuggita quell'inutile
menzogna, si avviò fra i francesi con passo risoluto e solenne.

       La pattuglia francese era una di quelle che, per ordine di Durosncl, erano state
inviate per le strade di Mosca allo scopo di metter fine ai saccheggi e, soprattutto, di
catturare gli incendiari, a cui risaliva, secondo l'opinione che s'era diffusa proprio quel
giorno fra i capi francesi, la colpa degli incendi. Perlustrato un certo numero di strade, la
pattuglia fermò altri cinque russi sospetti: un bottegaio, due seminaristi, un contadino e un
domestico, oltre ad alcuni saccheggiatori. Ma, di tutti gli individui sospetti il più sospetto
era Pierre... Quando li condussero al luogo di pernottamento, in una vasta casa sul
bastione Zubovskij, Pierre fu messo in un reparto isolato, sotto severa sorveglianza.



LIBRO QUARTO




PARTE PRIMA




I



       Intanto a Pietroburgo, nelle alte sfere, più accanita che in qualsiasi momento del
passato si svolgeva la complessa lotta fra i vari partiti: di Rumjancev, dei francesi, di
Mar'ja Feodorovna, del granduca ereditario e di altri ancora, soffocata come sempre,
tuttavia, dal ronzio dei calabroni di Corte. Quanto alla vita di Pietroburgo, tranquilla,
sfarzosa, preoccupata soltanto dei fantasmi, dei riflessi della vita reale, continuava come
prima; osservandola, occorreva realmente sforzarsi per avvertire il pericolo, la difficoltà
della situazione in cui versava il popolo russo. Erano sempre gli stessi i ricevimenti a
Corte, i balli, il teatro francese, sempre gli stessi gli interessi delle due Corti, gli interessi di
                                                                                                1112
www.writingshome.com
                                Lev Nicolaevic Tolstoj – Guerra e pace


carriera e gli intrighi. Solo nei circoli più elevati si facevano sforzi per far presente agli altri
la difficoltà dell'attuale situazione. Correvano pettegolezzi sul diverso, addirittura opposto
comportamento delle due imperatrici in quelle circostanze così ardue. L'imperatrice Mar'ja
Feodorovna, preoccupata del benessere degli istituti di beneficenza e d'istruzione a lei
affidati, aveva disposto che essi venissero tutti trasferiti a Kazan, così le suppellettili di
quegli istituti erano già imballate e pronte per la partenza. L'imperatrice Elizaveta
Alekseevna, invece, a quanti le chiedevano quali ordini si degnasse d'impartire, con quello
spirito di patriottismo tipicamente russo che le era proprio, aveva risposto che non era suo
compito dare disposizioni circa le istituzioni statali, giacché erano cose che riguardavano il
sovrano; ma, per quanto dipendeva personalmente da lei, aveva detto che sarebbe stata
l'ultima persona a partire da Pietroburgo.

        Il 26 agosto, proprio il giorno della battaglia di Borodino, Anna Pavlovna aveva
offerto un ricevimento, il clou del quale doveva essere la lettura dell'epistola con cui il
Metropolita aveva accompagnato l'invio di un'immagine di San Sergio all'imperatore.
Questa epistola veniva considerata un modello d'eloquenza patriottico-ecclesiastica.
Doveva leggerla il principe Vasilij in persona, che godeva fama di lettore squisito (era lui
che leggeva abitualmente alla corte dell'imperatore). La sua arte consisteva nello sciorinare
le parole con voce sonora e cantante, avvicendando delicati bisbigli a disperati gemiti
qualunque significato esse avessero, così che solo il caso decideva che una parola fosse
accompagnata da un gemito o sussurrata in un bisbiglio. Questa lettura, come sempre
accadeva nei ricevimenti organizzati da Anna Pavlovna, doveva avere un significato
politico. Alla serata sarebbero intervenuti alcuni personaggi importanti che bisognava
svergognare per il loro vezzo di frequentare il teatro francese, e insieme esortare a un
atteggiamento di maggiore patriottismo. Era già convenuto un discreto numero di
persone, ma Anna Pavlovna non vedeva ancora nel salotto tutti coloro che attendeva, e
perciò avviava generici discorsi indugiando a dare inizio alla lettura.

        La novità del giorno a Pietroburgo era la malattia della contessa Bezuchova. Pochi
giorni prima la contessa si era improvvisamente ammalata, così non era potuta intervenire
a diverse riunioni delle quali proprio lei avrebbe dovuto essere l'ornamento; si diceva che
non ricevesse nessuno e che, invece che ai celebri dottori di Pietroburgo che l'assistevano
abitualmente, questa volta si fosse affidata a un dottore italiano che la curava con una
terapia nuova e inconsueta.

        Tutti sapevano molto bene che all'origine della malattia dell'affascinante contessa
c'era   l'insormontabile     difficoltà   del    suo    progetto         di   sposare   due   uomini
contemporaneamente, e che la cura dell'italiano consisteva appunto nell'eliminazione di

                                                                                                1113
www.writingshome.com
                                  Lev Nicolaevic Tolstoj – Guerra e pace


tale difficoltà; ma, in presenza di Anna Pavlovna, non soltanto nessuno osava parlarne, ma
ciascuno mostrava di non saperne assolutamente nulla.

       «On dit que la pauvre comtesse est très mal. Le medécin dit que c'est l'angine pectorale.»

       «L'angine? Oh, c'est une maladie terrible!»

       «On dit que les rivaux se sont reconciliès grâce à l'angine...»

       La parola angine veniva ripetuta con grande piacere.

       «Le vieux comte est touchant à ce qu'on dit. Il a pleuré comme un enfant quand le médecin
lui a dit que le cas était dangereux.»

       «Oh, ce serait une perte terrible. C'est une femme ravissante.»

       « Vous parlez de la pauvre comtesse,» disse Anna Pavlovna, avvicinandosi, « j'ai envoyé
savoir de ses nouvelles. On m'a dit qu'elle allait un peu mieux. Oh, sans doute, c'est la plus
charmante femme du monde,» concluse Anna Pavlovna, sorridendo della propria enfasi. «
Nous appartenons à des camps différents, mais cela ne m' empéche pas de l'éstimer, comme elle le
mérite. Elle est bien malheureuse,» terminò Anna Pavlovna.

       Credendo che Anna Pavlovna, con queste parole, avesse inteso sollevare un
pochino il velo del mistero sulla malattia della contessa, un imprudente giovanotto si
permise di manifestare il proprio stupore per il fatto che non erano stati chiamati i medici
più famosi, e che la contessa venisse curata da un ciarlatano, il quale poteva anche
propinarle rimedi nocivi.

       « Vos informations peuvent être meilleures que les miennes,» così Anna Pavlovna investì
bruscamente, con voce velenosa, l'inesperto giovanotto. « Mais je sais de bonne source que ce
médecin est un homme très savant et très habile. C'est le médecin intime de la Reine d'Espagne.»

       E dopo queste parole, che lasciarono annichilito il giovanotto, Anna Pavlovna si
rivolse a Bilibin il quale, in un altro gruppo - con la pelle raggrinzita sulla fronte e quindi,
evidentemente, già pronto a lanciare un nuovo mot, - stava parlando dei francesi.

       « Je trouve que c'est charmant,» stava dicendo a proposito del documento diplomatico
spedito a Vienna insieme alle bandiere austriache prese da Wittgenstein, le héros de Petropol
(come lo chiamavano a Pietroburgo).

       « Come? Come?» gli si rivolse Anna Pavlovna, provocando così il silenzio perché si
sentisse meglio il mot, che lei già conosceva.

                                                                                               1114
www.writingshome.com
                               Lev Nicolaevic Tolstoj – Guerra e pace


       E Bilibin ripeté le testuali parole del dispaccio diplomatico, che lui stesso aveva
redatto:

       « L'Empereur renvoie les drapeaux Autrichiens,» disse, «drapeaux amis et égarés qu'il a
trouvé hors de la route, » terminò egli rilassando finalmente la pelle della fronte.

       «Charmant, charmant, » disse il principe Vasilij.

       «C'est la route de Varsovie peut-être, » disse ad alta voce, di sorpresa, il principe
Ippolit.

       Tutti si voltarono verso di lui, non comprendendo che cosa volesse dire con quelle
parole. Anche il principe Ippolit si guardava intorno con allegro stupore. Al pari degli
altri, neanche lui capiva cosa significassero le parole appena pronunciate. Durante la sua
carriera diplomatica aveva potuto notare più di una volta che frasi dette così, a casaccio, si
rivelavano poi molto acute e spiritose, e, perciò, ad ogni buon conto, aveva detto quelle
parole, le prime che gli erano venute in mente. «Forse avranno successo, » aveva pensato,
«e se non l'avranno, gli altri troveranno il modo di aggiustare la faccenda.»

       E infatti, nell'imbarazzato silenzio che fece seguito alle parole del principe, fece la
sua comparsa quel personaggio non abbastanza patriottico che Anna Pavlovna aspettava
per operarne la conversione; sorridendo e minacciando scherzosamente col dito Ippolit, la
donna invitò il principe Vasilij al tavolo, gli accostò due candele e il manoscritto e lo pregò
di cominciare. Tutto tacque.

       «Clementissimo sovrano imperatore!» declamò in tono severo il principe Vasilij, e
gettò un'occhiata all'uditorio come per domandare se qualcuno avesse qualcosa da dire in
contrario. Ma nessuno disse niente. «La prima capitale, la città di Mosca, la Nuova
Gerusalemme, abbraccia il Cristo suo», e bruscamente accentuò la parola suo, «come una
madre che stringa i suoi figli solleciti nell'abbraccio, e avvistando nella sopravvenuta
oscurità la folgorante gloria della tua potenza, intona esultante: "Osanna, benedetto Tu che
vieni!". E il principe Vasilij pronunciò queste ultime parole con voce di pianto.

       Bilibin era tutto attento a osservarsi le unghie, e molti erano visibilmente intimiditi,
come se si chiedessero qual'era il peccato da loro commesso. Anna Pavlovna ripeteva già
in anticipo le parole, come una vecchietta che ripeta le parole della comunione: «Che
l'arrogante e impudente Golia...» mormorò essa.

       E il principe Vasilij continuò:



                                                                                          1115
www.writingshome.com
                               Lev Nicolaevic Tolstoj – Guerra e pace


       «Che l'arrogante e impudente Golia, dai confini della Francia, rechi pure, sulle terre
russe, mortiferi orrori; la mite fede nostra, questa fionda del russo David, colpirà
repentinamente la testa del suo sanguinario orgoglio. Questa immagine del santo Sergio,
antico zelatore del bene della nostra patria, è offerta alla vostra imperiale maestà. Mi dolgo
che le mie declinanti forze mi impediscano di contemplare la vostra dilettissima presenza.
Innalzo fervide preghiere ai cieli affinché l'Onnipotente esalti la stirpe dei giusti ed
esaudisca i pii desideri di Vostra Maestà.»

       «Quelle forme! Quel style!» risonarono lodi per il lettore e l'autore.

       Rinfrancati da questa lettura, gli ospiti di Anna Pavlovna parlarono ancora a lungo
della situazione della patria, e avanzarono una quantità d'ipotesi sull'esito della battaglia
che sarebbe stata ingaggiata a giorni.

       «Vous verrez,» disse Anna Pavlovna, «che domani, anniversario della nascita
dell'imperatore, riceveremo la notizia. Ho un buon presentimento...»



II



       Il presentimento di Anna Pavlovna, effettivamente, si avverò. Il giorno seguente,
durante la funzione per il genetliaco dell'imperatore, che si svolgeva nella reggia, il
principe Volkonskij venne chiamato fuori della chiesa e ricevette un plico da parte del
principe Kutuzov. Era il rapporto che Kutuzov aveva inviato da Tatarinova, il giorno della
battaglia. Kutuzov scriveva che i russi non si erano ritirati nemmeno di un passo, che i
francesi avevano avuto perdite assai più forti delle nostre, che era costretto a far rapporto
in fretta, dal campo di battaglia, senza aver avuto ancora il tempo di raccogliere le ultime
informazioni. Insomma, era una vittoria. E subito, senza uscire dal tempio, si ringraziò il
Creatore per il suo aiuto e per la vittoria.

       Il presentimento di Anna Pavlovna si era avverato, e per tutta la mattina in città
regnò uno stato d'animo di esultanza e di festa. Tutti consideravano definitiva la vittoria, e
alcuni già parlavano della cattura dello stesso Napoleone, della sua detronizzazione e
della nomina di un nuovo sovrano per la Francia.

       Lontano dall'azione e nell'ambiente in cui normalmente si svolge la vita di corte, è
assai difficile che gli avvenimenti si rispecchino in tutta la loro integrità e la loro forza.
Senza volerlo, i fatti generali vengono sempre a raggrupparsi intorno a qualche
                                                                                         1116
www.writingshome.com
                              Lev Nicolaevic Tolstoj – Guerra e pace


avvenimento contingente. Così ora la gioia maggiore dei cortigiani derivava sia dalla
notizia della nostra vittoria, sia dal fatto che questa notizia fosse giunta proprio il giorno
dell'anniversario dell'imperatore. Era come una ben riuscita surprise. Nel dispaccio di
Kutuzov si parlava anche delle perdite dei russi, e fra queste si faceva il nome di Tuckov,
Bagration, Kutajsov. Anche il lato doloroso dell'avvenimento, nel ristretto mondo
pietroburghese, si concentrava, involontariamente, intorno a un unico fatto: la morte di
Kutajsov. Tutti lo conoscevano, l'imperatore gli voleva bene, era un uomo giovane e
interessante. Quel giorno tutti dicevano, incontrandosi:

      «Che sorprendente coincidenza! Proprio durante la funzione! Ma che perdita,
Kutajsov! Ah, che peccato!»

      «Che cosa vi avevo detto di Kutuzov?» diceva adesso il principe Vasilij con
l'orgoglio del profeta, «io l'avevo sempre detto che era l'unico in grado di battere
Napoleone.»

      Ma il giorno dopo non giunse nessun'altra notizia dall'esercito, e l'opinione
pubblica diventò inquieta. I cortigiani soffrivano dell'ansia in cui la mancanza di notizie
teneva l'imperatore.

      «Che situazione, quella del nostro sovrano!» dicevano i cortigiani, e non erano più
esultanti come due giorni prima, ma biasimavano Kutuzov, che era la causa dell'ansia del
sovrano.

      Anche il principe Vasilij, quel giorno, non si vantava più del suo protégé Kutuzov,
ma rimaneva in silenzio quando il discorso cadeva sul comandante supremo. La sera di
quello stesso giorno, inoltre, tutto parve combinarsi per gettare nell'allarme e
nell'inquietudine gli abitanti di Pietroburgo: al resto si aggiunse la terribile notizia che la
contessa Elena Bezuchova era prematuramente spirata per un terribile attacco di angine
pectorale. Nei circoli intimi ci si raccontavano a vicenda i dettagli, e cioè che le médecin
intime de la Reine d'Espagne aveva prescritto a Hélène piccole dosi di un certo
medicamento, destinato a produrre un certo effetto, ma Hélène, tormentata dai sospetti
che il vecchio conte aveva su di lei, e dal fatto che il marito (lo sciagurato, il dissoluto
Pierre) - al quale aveva scritto- non le aveva risposto, improvvisamente aveva preso
un'enorme dose della medicina prescrittale ed era morta fra atroci sofferenze prima che
potessero soccorrerla. Dicevano che il principe Vasilij e il vecchio conte avevano tentato di
prendersela con l'italiano, ma quello aveva esibito certe carte, della povera defunta, per cui
lo avevano subito lasciato andare.


                                                                                          1117
www.writingshome.com
                              Lev Nicolaevic Tolstoj – Guerra e pace


      La conversazione generale si concentrò così intorno a tre dolorosi avvenimenti:
l'assenza di notizie in cui si trovava l'imperatore, la morte di Kutajsov e la morte di
Hélène.

      Il terzo giorno dopo il rapporto di Kutuzov a Pietroburgo, arrivò un possidente da
Mosca, e per tutta la città si sparse la notizia che Mosca era stata abbandonata ai francesi.
Era spaventoso! In che situazione veniva a trovarsi l'imperatore! Kutuzov era un traditore
e il principe Vasilij, durante le visites de condoléance, che gli facevano per la morte della
figlia, parlando di Kutuzov, che prima egli stesso aveva tanto lodato (e nel suo dolore gli si
poteva perdonare di aver dimenticato ciò che aveva detto fino a pochi giorni prima),
affermava che non ci si poteva aspettare altro da un vecchio cieco e depravato.

      «Mi chiedo soltanto come si sia potuto affidare a un uomo del genere il destino
della Russia!»

      Ancora non si trattava di una notizia ufficiale: si poteva ancora dubitare che fosse
vera; ma il giorno successivo giunse, da parte del conte Rastopèin, il seguente dispaccio:

      «Un aiutante del principe Kutuzov mi ha recato una lettera in cui mi chiede ufficiali
di polizia per far scortare l'esercito sulla strada di Rjazan. Mi comunica che, con
rincrescimento, abbandona Mosca. Imperatore! L'atto di Kutuzov decide la sorte della
capitale del Vostro impero. La Russia fremerà sapendo che è stata ceduta la città in cui
tutta la sua grandezza si concentra, e in cui riposano le ceneri dei Vostri avi. Io seguo
l'esercito. Ho provveduto allo sgombero di tutto, mi resta soltanto da piangere sulla sorte
della mia Patria.»

      Ricevuto questo dispaccio, l'imperatore inviò il principe Volkonskij da Kutuzov col
seguente rescritto:

      «Principe Michail Ilarionovic! Dal 29 agosto non ho più ricevuto alcun rapporto da
parte vostra. D'altronde, il I° settembre, mi è giunta via Jaroslavl', da parte del comandante
supremo di Mosca, la triste notizia che voi avete deciso di abbandonare Mosca. Voi stesso
riuscirete ad immaginare quale effetto abbia avuto su di me questa notizia, mentre il
vostro silenzio non fa che accrescere il mio stupore. Vi invio con la presente il principe
Volkonskij, per essere da voi informato sulla situazione dell'esercito e sulle ragioni che vi
hanno spinto a una così grave e dolorosa decisione.»



III

                                                                                         1118
www.writingshome.com
                                Lev Nicolaevic Tolstoj – Guerra e pace




       Nove giorni dopo l'abbandono di Mosca, giunse a Pietroburgo un inviato di
Kutuzov con la notizia ufficiale che Mosca era stata abbandonata Quest'inviato era il
francese Michaux, il quale non sapeva il russo ma era quoique étranger, Russe de coeur et
d'âme, com'egli stesso diceva di sé.

       L'imperatore ricevette immediatamente l'inviato nel suo gabinetto, al palazzo di
Kamennyj Ostrov. Michaux, che non aveva mai visto Mosca prima della campagna di
Russia e che non sapeva il russo, si sentiva tuttavia profondamente commosso quando
apparve in cospetto del notre très gracieux souverain (com'egli poi scrisse), con la notizia
dell'incendio di Mosca, dont les flammes éclairaient sa route.

       Sebbene la fonte del chagrin del signor Michaux dovesse essere ben diversa da
quella da cui scaturiva il dolore dei russi, Michaux aveva una faccia così triste, quando fu
introdotto nel gabinetto dell'imperatore, che quest'ultimo gli chiese immediatamente:

       «M'apportez vous de tristes nouvelles, colonel?»

       «Bien tristes, sire,» rispose Michaux, abbassando gli occhi con un sospiro, «l'abandon
de Moscou.»

       «Aurait on livré mon ancienne capitale sans se battre? » esclamò l'imperatore, che
improvvisamente era avvampato in volto.

       Michaux riferì ossequiosamente ciò che gli era stato ordinato di riferire da Kutuzov,
e precisamente che sotto Mosca non c'era possibilità di battersi e che, siccome restava una
sola scelta - perdere l'esercito e Mosca oppure la sola Mosca -, il feldmaresciallo aveva
dovuto scegliere la seconda alternativa.

       L'imperatore ascoltò in silenzio, senza guardare Michaux.

       «L'ennemi est-il entré en ville?» domandò.

       «Oui, Sire, et elle est en cendres à l'heure qu'il est. Je l'ai laissé toute en flammes,» disse
con risolutezza Michaux, ma, gettando un'occhiata all'imperatore, si spaventò di ciò che
aveva fatto. L'imperatore ora respirava a fatica, ansimando, il suo labbro inferiore tremava
e nei suoi magnifici occhi azzurri erano apparse, improvvise, le lacrime.

       Ma fu questione di un attimo. Di colpo l'imperatore si accigliò, come condannando
se stesso per quella momentanea debolezza. Risollevando la testa, con voce ferma si
rivolse a Michaux:
                                                                                                 1119
www.writingshome.com
                                  Lev Nicolaevic Tolstoj – Guerra e pace


       «Je vois, colonel, par tout ce qui nous arrive,» disse, «que la Providence exige de grands
sacrifices de nous... Je suis prêt à me soumetre à toutes ses volontés; mais dites moi, Michaux,
comment avez-vous laissé l'armée, en voyant ainsi, sans coup férir, abandonner mon ancienne
capitale? N'avez-vous pas aperçu du découragement? »

       Vedendo che il suo très gracieux souverain, si era calmato, anche Michaux si calmò,
ma non riusciva a preparare una risposta alla diretta e precisa domanda dell'imperatore,
che esigeva una altrettanta diretta risposta.

       «Sire, me permettrez-vous de vous parler franchement en loyal militaire? » disse tanto per
guadagnare tempo.

       «Colonel, je l'exige toujours,» disse l'imperatore. «Ne me cachez rien, je veux savoir
absolument ce qu'il en est.»

       «Sire!», disse Michaux con un sottile, appena percettibile sorriso sulle labbra,
giacché ormai aveva fatto in tempo a preparare la sua risposta sotto forma di un lieve e
rispettoso jeu de mots. «Sire! j'ai laissé toute l'armée, depuis les chefs jusq'au dernier soldat, sans
exception, dans une crainte épouvantable, effrayante... »

       «Comment ça?» accigliandosi severamente lo interruppe l'imperatore. «Mes Russes se
laisseront-ils abbatre par le malheur... Jamais!...»

       Michaux attendeva solo questo per sciorinare il suo gioco di parole.

       «Sire,» disse con rispettosa giocosità d'espressione, «ils craignent seulement que Votre
Majesté, par bonté de coeur, ne se laisse persuader de faire la paix. Ils brûlent de combattre,»
continuò il plenipotenziario del popolo russo, «et de prouver à Votre Majesté, par le sacrifice
de leur vie, combien ils lui son devoués ...»

       «Ah!», esclamò, con un affettuoso lampo negli occhi e con sollievo il sovrano,
battendo sulla spalla di Michaux. «Vous me tranquillisez, colonel.» Chinata la testa, restò in
silenzio per qualche minuto. «Eh, bien, retournez à l'armée,» disse poi, raddrizzandosi in
tutta la sua statura e rivolgendosi a Michaux con un gesto maestoso, «et dites à nos braves,
dites à touts mes bon sujets, partout où vous passerez, que quand je n'aurais plus aucun soldat, je
me mettrai, moi-même, à la tête de ma chère noblesse, de mes bons paysans, et j'userai ainsi jusq'à
la dernière ressource de mon empire. Il m'en offre encore plus que mes ennemies ne pensent,» disse
l'imperatore animandosi sempre più. «Mais si jamais il fu écrit dans le decrets de la Divine
Providence», continuò, sollevando al cielo i suoi occhi magnifici, miti e splendenti di
sentimento, «que ma dinastie dût cesser de regner sur le trône de mes ancêtres, alors, après avoir
épuisé tous les moyens qui sont en mon pouvoir, je me laisserai croître la barbe jusqu'ici
                                                                                                  1120
www.writingshome.com
                                    Lev Nicolaevic Tolstoj – Guerra e pace


(l'imperatore indicò con la mano il centro del petto) et j'irai manger des pommes de terre avec
le dernier de mes paysans plutôt que de signer la honte de ma patrie et de ma chère nation, dont je
sais apprécier les sacrifices...»

        Dopo aver pronunciato queste parole con voce commossa, l'imperatore si girò
bruscamente su se stesso, come per nascondere a Michaux le lacrime che gli erano salite
agli occhi, e andò verso il fondo del suo gabinetto. Vi si trattenne per alcuni istanti, poi
ritornò a grandi passi verso Michaux, e con un gesto energico gli strinse il braccio poco
sotto il gomito. La mite, bellissima faccia dell'imperatore si era fatta imporporata e nei suoi
occhi brillò uno scintillio di risolutezza e di collera.

        «Colonel Michaux, n'oubliez pas ce que je vous dis ici; peut-être qu'un jour nous le
rappellerons avec plaisir... Napoléon ou moi,» disse l'imperatore, portandosi la mano al petto.
«Nous ne pouvons plus régner ensemble. J'ai appris à le connaître, il ne me trompera plus...»

        E l'imperatore, accigliandosi, tacque. A sentire queste parole, a vedere
quell'espressione di ferma risolutezza negli occhi del sovrano, Michaux quoique étranger,
mais russe de coeur et d'âme, si sentì in quel momento solenne entousiasmé par tout ce qu'il
venait d'entendre (come ebbe a dire in seguito), e, nelle parole che aggiunse, esternò sia i
propri sentimenti, che quelli del popolo russo, del quale si considerava plenipotenziario.

        «Sire!» disse. «Votre Majesté signe dans ce moment la gloire de sa nation et le salut de
l'Europe!»

        L'imperatore, con un cenno del capo, congedò Michaux.



IV



        Noi, che non siamo vissuti in quel tempo, possiamo involontariamente credere che,
quando la Russia era per metà occupata e gli abitanti di Mosca fuggivano in governatorati
lontani, e milizie su milizie si susseguivano in difesa della patria, tutti i russi, dal più
piccolo al più grande, non dovessero pensare ad altro che a far sacrificio di se stessi, a
salvare la patria o a fingerne la perdita. I racconti, le descrizioni di quel periodo parlano
tutti, senza eccezione, solo dell'abnegazione, dell'amor patrio, della disperazione, del
dolore e dell'eroismo dei russi. Le cose, in realtà, non andarono così. Noi lo crediamo
soltanto perché, nel passato, scorgiamo unicamente l'interesse storico generale di un'epoca
e non scorgiamo invece tutti quegli interessi umani, privati, che agivano nei singoli
                                                                                                1121
www.writingshome.com
                                Lev Nicolaevic Tolstoj – Guerra e pace


individui. E d'altronde, nella realtà gli interessi individuali del presente sono tanto più
significativi degli interessi generali, che sotto di essi non si avverte mai (e nemmeno si
ipotizza) un interesse generale. La maggior parte di coloro che vivevano in quel periodo
non rivolgeva alcuna attenzione al corso generale delle cose, e invece si faceva guidare
soltanto dai personali interessi del presente. E proprio costoro si trovavano ad essere i più
utili protagonisti di quanto allora accadeva.

       Quelli che, al contrario, cercavano di cogliere la linea di sviluppo generale delle
cose e volevano prendervi parte, con abnegazione ed eroismo, erano invece i membri
meno utili della società; vedevano tutto alla rovescia e tutto ciò che facevano per rendersi
utili si rivelava un'assurdità completamente inutile, come i reggimenti di Pierre o di
Mamonov che saccheggiavano i villaggi russi, o come le filacce che le signore preparavano
con cura e che non arrivarono mai ai feriti, e così via. Anche quelli cui piaceva atteggiarsi
ad intellettuali ed esprimere apertamente le proprie opinioni, nel discutere della
situazione della Russia portavano senza volerlo, nei loro commenti, un'impronta o di
falsità e di menzogna, o di inutile biasimo e di rancore contro persone accusate di cose, di
cui nessuno poteva aver colpa. Negli avvenimenti storici si palesa con la massima
evidenza la proibizione di gustare il frutto dell'albero della conoscenza. Soltanto l'azione
inconsapevole può recar frutti, e l'uomo che svolge una certa parte in un evento storico
non ne coglie mai il senso. Se tenta di coglierlo, viene colpito dalla sterilità.

       Il significato dell'avvenimento che si andava compiendo allora in Russia era tanto
più difficile da cogliere quanto più intima era la partecipazione che vi si prendeva. A
Pietroburgo e nei governatorati lontani da Mosca, signore e uomini in uniforme della
milizia piangevano sul destino della Russia e della capitale, parlavano di abnegazione e
così via; ma nell'esercito che si stava ritirando oltre Mosca, quasi non si parlava, non si
pensava neppure a Mosca e, guardando l'incendio che la devastava, nessuno giurava
solennemente che se ne sarebbe vendicato sui francesi: tutti pensavano piuttosto al
prossimo stipendio, alla prossima tappa, alla vivandiera Matreska e a cose del genere...

       Senza nessuna aspirazione al sacrificio di se stesso, ma del tutto casualmente, solo
perché la guerra lo aveva trovato in servizio, Nikolaj Rostov prendeva parte da vicino e
quotidianamente alla difesa della patria; perciò guardava a quanto stava accadendo allora
in Russia senza disperazione e senza trarne cupe conclusioni. Se gli avessero chiesto cosa
pensava della presente situazione della Russia, avrebbe detto che non aveva niente da
pensare, che per questo c'erano già Kutuzov e altri uomini, che però lui aveva sentito dire
che sarebbero stati inviati dei rinforzi, e quindi, con ogni probabilità, ci sarebbe stato da


                                                                                        1122
www.writingshome.com
                               Lev Nicolaevic Tolstoj – Guerra e pace


battersi ancora a lungo; e che date le circostanze attuali non era difficile che entro un paio
di anni gli affidassero il comando di un reggimento.

        Proprio perché la pensava così, la notizia che lo trasferivano a Voronež per le
operazioni di rimonta della sua divisione, fu da lui accolta senza il minimo rammarico di
venir escluso dalle ultime fasi della lotta, ma anzi con un vivo piacere, che non tentò
nemmeno di nascondere, e che i suoi compagni compresero perfettamente.

        Alcuni giorni prima della battaglia di Borodino, Nikolaj ricevette denaro e
documenti necessari e, quindi, mandati avanti i suoi ussari, partì in vettura di posta alla
volta di Voronež.

        Soltanto chi ha potuto far esperienza di queste cose, ossia chi ha trascorso parecchi
mesi di seguito in clima di guerra, può comprendere a fondo quale piacere provasse
Nikolaj nel trarsi fuori dalla zona occupata dal grosso dell'esercito con i suoi
foraggiamenti, i suoi convogli di provviste e gli ospedali. Quando, senza più soldati, né
furgoni, né sudice tracce di vicini accampamenti, gli apparvero i villaggi coi contadini e le
contadine, le case dei proprietari, i campi su cui pascolare il bestiame, le stazioni di posta
con i guardiani addormentati, provò un'immensa gioia, come se vedesse tutto ciò per la
prima volta. Quello che in particolare lo stupì e, per lungo tempo, continuò a rallegrarlo,
furono le donne, giovani, sane, intorno alle quali non si scorgevano codazzi di ufficiali
spasimanti; donne che erano felici e lusingate che un ufficiale di passaggio scherzasse con
loro.

        D'ottimo umore, Nikolaj, a tarda sera, arrivò alla locanda di Voronež, si fece servire
tutto ciò di cui tanto a lungo s'era dovuto privare nell'esercito, e il giorno dopo, dopo
essersi sbarbato con cura e indossata, dopo tanto tempo che non la indossava più,
l'uniforme di parata, andò a presentarsi al comando.

        Il comandante della milizia locale era un funzionario civile col grado di generale, un
uomo anziano evidentemente molto fiero del suo titolo e del suo grado di militare. Accolse
Nikolaj con aria irritata (pensava che questa fosse una caratteristica dei militari); e lo
interrogò con gran sussiego, come se avesse il diritto di farlo, e come se fosse suo compito
approvare o disapprovare, dopo un attento esame, l'andamento generale delle cose.
Nikolaj era così allegro che questo fatto lo divertì.

        Lasciato il comandante della milizia, andò a trovare il governatore. Quest'ultimo era
un uomo piccolo e vivace, assai affabile e bonario. Indicò a Nikolaj gli allevamenti dove
poteva procurarsi i cavalli, gli fece il nome di un sensale di città e di un proprietario che

                                                                                         1123
www.writingshome.com
                              Lev Nicolaevic Tolstoj – Guerra e pace


abitava a venti verste di distanza presso i quali avrebbe trovato i migliori cavalli, e gli
promise ogni assistenza.

      «Voi siete il figlio del conte Il'ja Andreiè? Mia moglie era molto amica di vostra
mamma. Il giovedì è il nostro giorno di ricevimento; oggi è, appunto, giovedì, vi prego,
venite a trovarci, così, alla buona» gli disse il governatore congedandolo.

      Appena fuori Nikolaj salì sulla vettura di posta e, portando con sé il maresciallo
d'alloggio, si fece portare fino all'allevamento del proprietario. Tutto, in questo primo
periodo della sua permanenza a Voronež, riusciva facile e divertente per Nikolaj, e tutto si
metteva rapidamente per il meglio, come sempre accade quando si è ben disposti.

      Il proprietario da cui si recò Nikolaj era un vecchio militare di cavalleria, scapolo,
intenditore di cavalli, cacciatore, padrone di una fabbrica di tappeti, di un'acquavite
speziata che aveva cent'anni, di un vecchio vino ungherese e di stupendi cavalli.

      In quattro e quattr'otto Nikolaj acquistò da lui, per seimila rubli, diciassette stalloni
scelti (diceva) come pezzo forte per l'operazione di rimonta. Dopo aver pranzato e bevuto
un po' troppo di quel vino ungherese, dopo aver scambiato lunghi abbracci con il
proprietario al quale ormai dava del tu, Nikolaj prese la strada del ritorno, sempre
d'ottimo umore; e incitava senza posa il vetturino per arrivare in tempo al ricevimento del
governatore.

      Si cambiò, si profumò, si bagnò i capelli con dell'acqua fredda, e, anche se un po' in
ritardo (ma aveva già pronta una frase di scuse: «vaut mieux tard que jamais»), arrivò in casa
del governatore.

      Non era un ballo, né era stato detto che si sarebbe danzato: tutti sapevano, però, che
Katerina Petrovna avrebbe suonato al clavicembalo valzer ed écossaises e che si sarebbe
danzato; tutti, quindi, contando su questo, erano convenuti in tenuta da ballo.

      La vita di provincia, nel 1812, era quella di sempre, con la sola differenza che, nei
capoluoghi, c'era più animazione del solito in seguito all'arrivo di molte famiglie ricche da
Mosca, e che, come in tutto quello che avveniva in Russia in quel tempo, si avvertiva
nell'aria una particolale baldanza e spensieratezza: «ho l'acqua alla gola - al diavolo, su
con la vita!», mentre anche in quelle banali conversazioni a cui non si può mai sottrarsi, e
che prima, di solito, riguardavano il tempo e i comuni conoscenti, adesso invece gli
argomenti principali erano Mosca, l'esercito e Napoleone.

      La società riunita in casa del governatore era la migliore di Voronež.

                                                                                          1124
www.writingshome.com
                              Lev Nicolaevic Tolstoj – Guerra e pace


       C'erano molte signore, alcuni conoscenti moscoviti di Nikolaj, ma tra gli uomini non
c'era nessuno che potesse in qualche modo rivaleggiare con il cavaliere di San Giorgio,
l'ussaro incaricato della rimonta, il sempre gentile e cortese conte Rostov. Tra gli uomini
c'era anche un italiano prigioniero, ufficiale dell'esercito francese, e Nikolaj sentiva che la
presenza di costui metteva ancor più in risalto il suo prestigio di «eroe» russo. L'italiano
era come un trofeo. Nikolaj lo sentiva e gli sembrava che tutti gli altri considerassero
l'italiano a quel modo, cosicché, da parte sua, trattava l'ufficiale prigioniero con grande
affabilità e riserbo.

       Non appena era entrato con la sua uniforme smagliante di ussaro, spandendosi
attorno un odoroso alone di vino e di profumi, e aveva detto e sentito dire più volte,
rivolte a lui, le parole «vaut mieux tard que jamais», e gli ospiti lo avevano circondato in
folla, e tutti gli sguardi si erano rivolti su di lui, Nikolaj aveva avuto immediatamente la
sensazione di essere entrato in quel ruolo di beniamino di tutti, che in provincia gli
spettava e che gli era sempre gradito, ma che ora, dopo un così lungo periodo di
privazioni, addirittura lo ubriacava. Non soltanto nelle stazioni di posta, nelle locande e
nella fabbrica di tappeti del proprietario, s'era già imbattuto in ragazze di servizio che si
erano mostrate lusingate delle sue attenzioni, ma anche qui, a casa del governatore, c'era
(come pareva a Nikolaj) una inesauribile quantità di giovani signore e di ragazze carine, le
quali aspettavano soltanto e, con impazienza, che egli rivolgesse a loro le sue attenzioni.
Signore e signorine civettavano con lui, mentre gli anziani fin dal primo giorno ch'era
arrivato, si davano da fare per trovare una moglie e una buona sistemazione per
quell'ussaro baldo e scapestrato. Fra questi ultimi c'era anche la moglie del governatore,
che aveva accolto Rostov come un parente, e lo chiamava Nicolas, e gli dava del tu.

       A un certo punto Katerina Petrovna si mise a suonare effettivamente valzer e
écossaises; cominciarono così le danze, durante le quali Nikolaj conquistò definitivamente
l'alta società del governatorato con la sua destrezza, sbalordendo tutti con una
personalissima disinvolta maniera di danzare. Lui per primo ne restò un po' stupito. Mai
aveva ballato così, a Mosca e anzi lì avrebbe considerato sconveniente, mauvais genre,
questo troppo disinvolto tipo di danza, ma qui sentiva il bisogno di sbalordire tutti con
qualcosa di insolito, qualcosa che a costoro dovesse apparire del tutto abituale nelle
capitali, ma ancora sconosciuto per loro in provincia.

       Per tutta la sera le attenzioni di Nikolaj si rivolsero in prevalenza a un'avvenente,
paffuta biondina dagli occhi azzurri, che era moglie di uno dei funzionari
dell'amministrazione locale. Con l'ingenua convinzione dei giovani allegri e un po' eccitati,
che le mogli degli altri siano state create esclusivamente per loro, Rostov non abbandonò

                                                                                          1125
www.writingshome.com
                               Lev Nicolaevic Tolstoj – Guerra e pace


un attimo questa signora, e trattava il marito in tono amichevole, con una velata sfumatura
di complicità, come se entrambi, anche se non lo dicevano, sapessero bene quale
meravigliosa intesa ci fosse tra loro, cioè Nikolaj e la moglie di lui. Il marito, tuttavia, non
sembrava condividere questa convinzione e si sforzava di trattare con distacco Rostov. Ma
la cordiale ingenuità di Nikolaj era così sconfinata che certe volte, senza volerlo, il marito
cedeva al lieto umore dell'ussaro. Verso la fine della serata, però, a misura che il volto
della moglie si faceva sempre più acceso e animato, quello di suo marito si faceva sempre
più triste e più grave, come se la dose di animazione e di entusiasmo disponibile fosse una
sola per tutt'e due: a misura che aumentava nella moglie, doveva necessariamente
diminuire nel marito.



V



       Con le labbra costantemente atteggiate al sorriso, un po' curvo sulla poltrona,
Nikolaj sedeva assai vicino alla biondina profondendosi in una quantità di complimenti
mitologici.

       Cambiando via via, spavaldamente, la posizione delle gambe fasciate dai pantaloni
attillati, sprigionando ad ogni movimento, una gradevole scia di profumi, e ammirando
compiaciuto la sua dama e se stesso e le belle forme con cui le proprie gambe risaltavano
sotto gli attillati pantaloni, Nikolaj andava raccontando alla biondina che lì a Voronež c'era
una certa signora che lui voleva rapire.

       «E com'è, questa signora?»

       «Deliziosa, divina. I suoi occhi (Nikolaj guardò l'interlocutrice) sono celesti, la sua
bocca di corallo, la candida carnagione...» e le guardò le spalle, «e la figura sono quelle di
Diana...»

       Il marito si avvicinò e con aria cupa domandò alla moglie di cosa stessero parlando.

       «Ah! Nikita Ivanyè,» disse Nikolaj, alzandosi rispettosamente in piedi.

       E, come per coinvolgere Nikita Ivanyè nel suo scherzo, gli confidò la sua intenzione
di rapire una biondina.

       Il marito sorrideva cupo, la moglie con allegria. La buona governatrice si avvicinò a
loro con un'aria di disapprovazione.
                                                                                           1126
www.writingshome.com
                                 Lev Nicolaevic Tolstoj – Guerra e pace


       «Anna Ignatjevna vuole vederti, Nicolas,» disse, pronunciando Anna Ignatjevna
con un tono così significativo, che Rostov comprese subito che quell'Anna Ignatjevna
doveva essere una signora molto importante. «Andiamo, Nicolas. Mi hai pur permesso di
chiamarti così, vero?»

       «Oh sì, ma tante. Chi è?»

       «Anna Ignatjevna Malvincseva. Ha sentito parlare di te da una sua nipote, come
l'hai tratta in salvo... Indovini?...»

       «Ne ho tratte in salvo tante, laggiù!» disse Nikolaj.

       «Sua nipote, la principessina Bolkonskaja. È qui anche lei, a Voronež, dalla zia. Oh,
come sei diventato rosso! Ma che, forse?...»

       «Nemmeno per sogno, basta, ma tante.»

       «E va bene, va bene. Ma che bel tipo sei!»

       La governatrice lo condusse da una vecchia alta, grassa, con una tocque celeste, che
aveva appena terminato la sua partita a carte con i notabili del luogo. Era questa la
Malvincseva, zia materna della principessina Mar'ja, una ricca vedova senza figli che
viveva sempre a Voronež. Quando Rostov le si avvicinò, la donna stava in piedi e faceva il
conto delle carte. Severa, austera, aggrottò la fronte, gli diede un'occhiata e ricominciò a
prendersela col generale che le aveva vinto una bella sommetta.

       «Lietissima, mio caro,» disse poi, porgendogli la mano. «Vi prego di venirmi a
trovare.»

       Dopo aver parlato per un po' della principessina Mar'ja e del suo defunto padre, che
evidentemente la Malvincseva non amava, e dopo aver chiesto a Nikolaj cosa sapesse del
principe Andrej, un altro che evidentemente non godeva delle sue grazie, l'autoritaria
vecchia lo congedò ripetendogli l'invito di andare a trovarla.

       Nikolaj promise, e nel salutare la Malvincseva si fece, di nuovo, rosso in viso. Ogni
volta che si parlava della principessina Mar'ja, Nikolaj provava un'incomprensibile
sensazione di timidezza e persino di terrore.

       Allontanandosi dalla Malvincseva, avrebbe voluto tornare alle danze, ma la piccola
governatrice posò la sua manina paffuta sulla sua manica e, dicendogli che aveva bisogno
di parlare con lui, lo condusse nella stanza dei divani, dalla quale subito s'allontanarono
tutti quelli che c'erano, per non disturbare la signora.
                                                                                       1127
www.writingshome.com
                                Lev Nicolaevic Tolstoj – Guerra e pace


       «Sai, mon cher,» disse la governatrice con un'espressione seria sul piccolo buon viso,
«questo sì che è un partito adatto a te; vuoi che ti combini il matrimonio?»

       «Con chi, ma tante?» domandò Nikolaj.

       «Con la principessina. Katerina Petrovna dice che sarebbe meglio Lily, ma secondo
me, non è vero, meglio la principessina. Vuoi? Sono sicura che la tua maman mi
ringrazierà. Che ragazza, credimi: un incanto! E poi non è affatto così brutta.»

       «Assolutamente       no,»    disse    Nikolaj,     che     sembrava   quasi   offeso    da
quell'osservazione. «Io, ma tante, come si conviene a un soldato, non chiedo nulla e non
rifiuto nulla» disse Rostov, prima di avere il tempo di riflettere a ciò che diceva.

       «Allora ricordatene, non è uno scherzo.»

       «Ma dite, uno scherzo!»

       «Bene, bene,» disse la governatrice come parlando a se stessa. Ma c'è un'altra cosa,
mon cher, entre autre. Vous êtes trop assidu aupres de l'autre, de la blonde. Il marito non ci fa
certo una bella figura, davvero...»

       «Oh no, siamo buoni amici» disse candidamente Nikolaj: non gli passava nemmeno
per la testa che un passatempo a lui così gradito potesse non riuscire altrettanto gradito a
qualcun altro.

       «Che sciocchezze, però, ho detto alla governatrice!» gli venne d'un tratto in mente
durante la cena. «Quella si metterà sul serio a trovarmi moglie. E Sonja?»

       E, nel congedarsi dalla governatrice, quando lei gli disse ancora una volta,
sorridendo: «Allora, pensaci,» egli la trasse in disparte:

       «Ecco a dirvi il vero, ma tante...»

       «Che c'è, che c'è, amico mio; vieni, sediamoci un po' qui.»

       Nikolaj sentì improvvisamente il desiderio, quasi la necessità di confidare i suoi più
intimi pensieri (quelli che non avrebbe mai confidato a sua madre, alla sorella, a un amico)
a questa che per lui era quasi estranea. Quando, in seguito, ricordò questo inspiegabile
slancio di sincerità, che nulla aveva provocato, e che tuttavia ebbe per lui conseguenze
molto importanti, a Nikolaj sembrò (come accade sempre a tutti) di essere stato colto
all'improvviso da un estro balordo; e invece questo slancio di sincerità, unito a tanti altri



                                                                                              1128
www.writingshome.com
                               Lev Nicolaevic Tolstoj – Guerra e pace


piccoli avvenimenti, doveva avere per lui e per tutta la sua famiglia incalcolabili
conseguenze.

       «Ecco che c'è, ma tante. Già da un pezzo maman vuole farmi sposare con una donna
ricca, ma la sola idea di sposarmi per interesse mi riesce insopportabile.»

       «Oh sì, capisco», disse la governatrice.

       «Ma con la principessina Bolkonskaja sarebbe un'altra cosa: in primo luogo, vi dirò
la verità, mi piace molto, ho molta simpatia per lei, poi, dopo che l'ho incontrata in quelle
circostanze, in modo così strano, spesso ho pensato che ci sia proprio la mano del destino.
Pensate, maman pensava a lei già da un pezzo, ma prima non avevo avuto mai occasione
d'incontrarla; era come se qualcosa c'impedisse di conoscerci. E poi, quando mia sorella
Nataša era fidanzata con suo fratello, naturalmente non potevo nemmeno concepire l'idea
di sposarla. Doveva proprio succedere che l'incontrassi quando le nozze di Nataša erano
andate a monte... Sì, è questa la verità. Non l'ho mai detto, né lo dirò a nessuno, ma a voi
sì!»

       La governatrice gli strinse il gomito in segno di gratitudine.

       «Conoscete Sonja, mia cugina? Io la amo, le ho promesso di sposarla, e la sposerò...
Perciò vedete benissimo che è una cosa, questa, di cui non si può neanche parlare,»
continuò Nikolaj in modo sconclusionato, tra vampe di rossore.

       «Mon cher, mon cher, ma come ragioni? Sonja non ha nulla, e tu stesso mi hai detto
che gli affari di tuo padre vanno molto male. E la tua maman? Una cosa simile la
ucciderebbe: questo innanzitutto. Eppoi, Sonja: se è una ragazza di cuore, che vita sarebbe
la sua? La madre disperata, gli affari in rovina... No, mon cher, tu e Sonja dovete
convincervi...»

       Nikolaj taceva. Gli faceva piacere ascoltare questi ragionamenti.

       «Comunque, ma tante, è una cosa impossibile,» disse con un sospiro dopo una breve
pausa di silenzio. «E chi dice che la principessina accetterebbe la mia proposta, adesso,
poi, che è in lutto. No, è una cosa addirittura impensabile.»

       «Ma credi che io vi farei sposare così, su due piedi? Il y a manière et manière,» disse la
governatrice.

       «Come siete brava a combinare i matrimoni, ma tante...» disse Nikolaj baciandole la
mano grassoccia.

                                                                                            1129
www.writingshome.com
                               Lev Nicolaevic Tolstoj – Guerra e pace




VI



       Arrivata a Mosca dopo il suo incontro con Rostov, la principessina Mar'ja aveva
trovato lì il nipotino con il precettore, e una lettera del principe Andrej, in cui quest'ultimo
indicava l'itinerario da seguire per raggiungere Voronež, dove li avrebbe ospitati la zia
Malvincseva. Il daffare per il trasferimento, l'inquietudine per il fratello, la sistemazione
nella nuova casa, le nuove persone, l'educazione del nipotino; tutto ciò aveva soffocato
nell'animo della principessina Mar'ja quel sentimento, come di tentazione, che l'aveva
torturata durante la malattia e dopo la morte di suo padre, e soprattutto dopo l'incontro
con Rostov. Era triste. L'impressione della perdita del padre, che nella sua anima si univa
al dolore per la rovina della Russia, ora che era trascorso un mese da quei giorni, e nella
nuova situazione si era un po' tranquillizzata, provocava in lei una angoscia sempre più
dolorosa. Era anche inquieta: il pensiero dei pericoli a cui era esposto suo fratello, l'unica
persona cara che le fosse rimasta, la tormentava incessantemente. L'angustiava anche il
problema dell'educazione del nipote, di fronte alla quale aveva una sensazione di assoluta
incapacità; ma nel profondo dell'animo si sentiva d'accordo con se stessa, cosciente
com'era d'aver soffocato dentro di sé i sogni e le speranze connesse all'apparizione di
Rostov nella sua vita.

       Quando, il giorno successivo al suo ricevimento, la governatrice si recò dalla
Malincseva e, dopo aver parlato con la zia dei suoi progetti (premettendo la riserva che, se
pure nelle attuali circostanze non si poteva neanche pensare a un fidanzamento in piena
regola, si poteva tuttavia fare in modo che i due giovani s'incontrassero, permettere loro di
conoscersi l'un l'altro) e averne avuto l'approvazione, si mise a parlare, in presenza della
principessina Mar'ja, di Rostov, tessendone gli elogi e raccontando come fosse arrossito al
sentir menzionare la principessina, quest'ultima non provò nessuna gioia, ma, al contrario,
un'acuta sofferenza: il suo accordo interiore si rompeva, e nuovamente si sollevavano i
desideri, i dubbi, i rimorsi e le speranze.

       Nei due giorni che trascorsero fra questa notizia e la visita di Rostov, la
principessina Mar'ja non smise un attimo di pensare a come avrebbe dovuto comportarsi
nei suoi confronti. Ora decideva tra sé che non si sarebbe nemmeno presentata in salotto
quando lui sarebbe venuto a trovare la zia, perché sarebbe stato sconveniente ricevere
ospiti per una persona in lutto stretto; ora pensava che un simile comportamento sarebbe
stato scortese dopo quanto lui aveva fatto per lei; ora credeva di indovinare che sua zia e

                                                                                           1130
www.writingshome.com
                              Lev Nicolaevic Tolstoj – Guerra e pace


la governatrice avevano dei progetti intorno a lei e Rostov (talvolta i loro sguardi e le loro
parole sembravano confermare questa supposizione); ora si diceva che soltanto lei, nella
sua perversità, poteva concepire simili pensieri, giacché loro non potevano aver
dimenticato che nella sua posizione, mentre portava ancora il lutto, la proposta di
fidanzamento sarebbe stata offensiva sia per lei, sia per la memoria di suo padre. Dicendo
che si sarebbe presentata in salotto per salutarlo, la principessina Mar'ja cercava di
immaginarsi quello che lui le avrebbe detto, e quello che lei avrebbe risposto: e ora le sue
risposte le sembravano immeritatamente fredde, ora troppo piene di significato. La cosa
che più di tutte temeva, nell'incontrarlo, era quel turbamento che, ne era sicura, si sarebbe
impadronito di lei e l'avrebbe tradita, non appena se lo fosse veduto innanzi agli occhi.

      Ma quando, il pomeriggio della domenica, il domestico venne ad annunciare in
salotto che era arrivato il conte Rostov, la principessina non dimostrò alcun turbamento;
soltanto un leggero rossore le affiorò sulle guance e i suoi occhi si illuminarono di una luce
nuova, raggiante.

      «Voi l'avete già visto, zia?» chiese la principessina Mar'ja con voce calma, senza
sapere nemmeno lei come le fosse possibile mantenere esteriormente tanta calma e
naturalezza.

      Quando Rostov entrò nella stanza, la principessina restò per un istante a testa bassa,
come per lasciare all'ospite il tempo di salutare la zia, e poi, proprio nel momento in cui
Nikolaj si rivolse a lei, sollevò il capo e incontrò con occhi splendenti il suo sguardo. Con
un movimento pieno di dignità e di grazia e con un sorriso di gioia, si alzò, gli porse la sua
mano sottile, delicata, e gli disse qualcosa con una voce, in cui per la prima volta
risonavano nuove, profonde note femminili. M.lle Bourienne, che era presente nel salotto,
guardava la principessina Mar'ja con perplessa meraviglia. Lei stessa, che pure era
un'esperta civetta, non avrebbe saputo comportarsi meglio nell'incontrare l'uomo al quale
voleva piacere.

      «O il nero le dona molto, o davvero in questi ultimi tempi si è imbellita senza che io
me ne accorgessi. E, soprattutto, che tatto, che grazia,» pensava M.lle Bourienne.

      Se in quel momento la principessina Mar'ja fosse stata in grado di pensare, ancora
più di M.lle Bourienne si sarebbe stupita del cambiamento che in lei s'era prodotto. Da
quando le era apparso quel simpatico, amabile viso, una nuova energia vitale si era
impossessata di lei, costringendola a parlare e ad agire indipendentemente dalla sua
volontà. Dall'istante in cui era entrato Rostov, il volto le si era improvvisamente
trasfigurato. Con la stessa inattesa e stupefacente bellezza con cui accendendo una luce

                                                                                         1131
www.writingshome.com
                               Lev Nicolaevic Tolstoj – Guerra e pace


dentro una lanterna dipinta e arabescata, sulle pareti si palesa quel complicato, squisito
lavoro artistico che finora sembrava rozzo, oscuro e senza senso, così, improvvisamente,
s'era trasfigurato il volto della principessina Mar'ja. Per la prima volta s'era palesato
all'esterno tutto quel limpido lavorio interiore, spirituale, di cui era vissuta fino a quel
momento. Tutto quell'intimo lavorio interiore, mai soddisfatto di sé, le sue sofferenze,
l'aspirazione al bene, la mitezza, l'amore, l'abnegazione, tutto questo risplendeva adesso in
quegli occhi radiosi, nel delicato sorriso, in ogni tratto del suo viso delicato.

       Rostov poté scorgere tutto questo così chiaramente, come se avesse conosciuto ogni
intimo particolare della vita di lei. Sentì che la creatura che gli stava di fronte era
assolutamente diversa, assolutamente migliore di tutte quelle che finora aveva avuto
modo d'incontrare e, anzitutto, migliore di lui stesso.

       La conversazione fu tra le più semplici e insignificanti. Parlarono della guerra,
esagerando senza volerlo, come facevano tutti, la propria afflizione in rapporto a quegli
avvenimenti; parlarono dell'ultimo incontro, argomento da cui subito Nikolaj cercò di
deviare il discorso, parlarono della buona governatrice, dei parenti di Nikolaj e della
principessina Mar'ja.

       La principessina Mar'ja non parlava del fratello, e non appena sua zia accennava a
parlare di Andrej, deviava il discorso su altri argomenti. Era chiaro che, delle sciagure
della Russia riusciva a parlare con ipocrisia, ma suo fratello era un argomento troppo
vicino al cuore perché volesse o potesse parlarne alla leggera. Nikolaj notò questo
particolare, così come del resto, con un eccezionale spirito d'osservazione a lui inconsueto,
andava via via notando tutte le sfumature del carattere della principessina Mar'ja; e queste
non facevano che confermare la sua iniziale convinzione che si trattava di una creatura
assolutamente fuori dall'ordinario. Proprio come la principessina Mar'ja, anche Nikolaj
arrossiva e si turbava quando gli parlavano di lei, e persino quando pensava a lei; ma, in
sua presenza, agiva con piena naturalezza e non diceva mai ciò che s'era preparato, ma ciò
che gli passava per la testa momento per momento, e peraltro sempre a proposito.

       Durante la sua breve visita, come sempre succede dove ci sono bambini, in un
momento di silenzio Nikolaj ricorse al figlioletto del principe Andrej, carezzandolo e
domandandogli se da grande avrebbe voluto fare l'ussaro. Prese in braccio il bambino, lo
fece girare su se stesso allegramente, e d'un tratto si volse a guardare la principessina
Mar'ja. Commosso, felice e timido, il suo sguardo seguiva il bambino a lei tanto caro, tra le
braccia dell'uomo che le era caro. Nikolaj notò anche questo sguardo e, come se ne avesse
colto il significato, arrossì di piacere e si mise a baciare il bambino con bonaria allegria.

                                                                                                1132
www.writingshome.com
                              Lev Nicolaevic Tolstoj – Guerra e pace


      A causa del lutto la principessina Mar'ja non usciva mai di casa, e Nikolaj non
ritenne opportuno ripetere la sua visita, ma la governatrice continuava nelle sue mene
matrimoniali e, dopo aver riferito a Nikolaj ciò che di lusinghiero aveva detto di lui la
principessina Mar'ja, e viceversa, insistette perché Rostov si dichiarasse alla principessina.
Per rendere possibile la dichiarazione, infine, combinò un incontro fra i due giovani
dall'arcivescovo, prima della messa.

      Nikolaj disse alla governatrice che non intendeva dichiararsi alla principessina
Mar'ja, e tuttavia promise di essere presente.

      Come a Tilsitt non si era permesso di dubitare se fosse bene o male ciò che tuti
riconoscevano come un bene, così anche adesso, dopo una breve ma sincera lotta fra il
tentativo di organizzare la sua vita secondo i propri criteri, e la rassegnata sottomissione
alle circostanze, Rostov scelse quest'ultimo partito e si abbandonò completamente a quella
forza che (ne aveva viva la percezione) lo trascinava irresistibilmente verso il punto
stabilito dal destino. Sapeva bene che, avendo fatto quella promessa a Sonja, dichiarare ora
i propri sentimenti alla principessina Mar'ja era esattamente quello che definiva una
bassezza. E sapeva anche che non sarebbe mai stato capace di commettere una bassezza.
Ma sapeva (anzi non lo sapeva, ma lo sentiva nel profondo dell'anima) che ora,
abbandonandosi in balia delle circostanze e delle persone che lo guidavano, non solo non
faceva nulla di male, ma faceva qualcosa di molto, molto importante, più importante di
qualsiasi azione da lui mai compiuta.

      Dopo il colloquio con la principessina Mar'ja, sebbene la sua vita esteriore fosse
sempre la stessa, i piaceri di un tempo avevano perso per lui ogni fascino. Pensava spesso
alla principessina, ma non come pensava a tutte le signorine che aveva incontrato in
società, o come aveva a lungo pensato, e una volta con entusiasmo, a Sonja. Un tempo,
come quasi tutti i giovani onesti, era solito pensare ad ogni ragazza come a una moglie
potenziale, attribuendole nella propria fantasia le varie circostanze della vita coniugale: la
vestaglia bianca, la moglie al samovar, la carrozza della moglie, i bambini, i loro rapporti
con lei, maman et papa, ecc. ecc.; e queste immagini del futuro gli davano piacere. E invece,
pensando alla principessina Mar'ja, a cui stavano per fidanzarlo, non riusciva a
immaginarsi nulla di quella vita coniugale. Se anche tentava di farlo, tutto gli appariva
deformato e falso. Provava soltanto un senso di penosa oppressione.



VII


                                                                                         1133
www.writingshome.com
                               Lev Nicolaevic Tolstoj – Guerra e pace


       La terribile notizia della battaglia di Borodino, delle nostre perdite in morti e feriti, e
la notizia ancora più terribile della perdita di Mosca, giunsero a Voronež verso la metà di
settembre. La principessina Mar'ja, che aveva appena saputo dai giornali della ferita del
fratello e non aveva di lui nessuna notizia precisa, si preparava a partire alla ricerca del
principe Andrej: così aveva sentito dire Nicolas, che non l'aveva più incontrata.

       Alla notizia della battaglia di Borodino e dell'abbandono di Mosca, Rostov non
provò disperazione, rabbia, desiderio di vendetta o altri sentimenti del genere, ma
improvvisamente tutto, a Voronež, gli parve noioso e irritante. Gli sembravano falsi tutti i
discorsi che ascoltava, non sapeva che giudizio dare su tutte queste cose, e sentiva che
soltanto nel suo reggimento tutto gli si sarebbe chiarito nuovamente. Si affrettò perciò a
terminare le operazioni di acquisto dei cavalli, e spesso, a torto, si lasciò andare a scatti
d'ira col suo domestico e con il maresciallo d'alloggio.

       Alcuni giorni prima della partenza di Rostov, fu celebrata nella cattedrale una
messa di ringraziamento per la vittoria riportata dall'esercito russo, e Nikolaj intervenne al
rito. In chiesa restò qualche passo indietro al governatore, e rimase in piedi per l'intera
durata della funzione con una gravità intonata al luogo, mentre si abbandonava ai più vari
pensieri. Quando la funzione finì, la governatrice lo chiamò a sé.

       «Hai visto la principessina?» domandò, indicando con la testa una signora in nero,
ferma presso l'altare.

       Nikolaj riconobbe subito la principessina Mar'ja non tanto dai lineamenti del suo
viso, che appena si intravvedeva sotto il velo, quanto per quella sensazione di discretezza,
di paura e di pietà che istantaneamente s'era impossessata di lui. La principessina Mar'ja,
evidentemente immersa nei propri pensieri, faceva un ultimo segno di croce prima di
uscire di chiesa.

       Nikolaj guardava quel viso con stupore. Era lo stesso che già altre volte aveva visto,
sempre animato della stessa espressione di sottile lavorio interiore, spirituale, ma la luce
che ora ne traspariva era diversa: era un'intensa espressione di cordoglio, di preghiera e di
speranza. Come già gli era accaduto di fare in sua presenza, senz'aspettare che l'invitasse
la governatrice, senza chiedersi se fosse giusto e conveniente rivolgerle la parola, lì, in
chiesa, Nikolaj le si accostò e disse che aveva saputo del suo dolore e vi prendeva parte
con tutta l'anima. Udendo la voce di lui, subito una vivida luce si accese sul suo viso,
illuminandone a un tempo mestizia e gioia.




                                                                                             1134
www.writingshome.com
                              Lev Nicolaevic Tolstoj – Guerra e pace


       «Volevo dirvi soltanto una cosa, principessina,» disse Rostov, «e cioè che se il
principe Andrej Nikolaeviè non fosse più in vita, i giornali avrebbero subito annunciato la
notizia della morte, trattandosi di un comandante di reggimento.»

       La principessina lo guardò senza comprendere le sue parole, ma gioiendo
dell'espressione di partecipe sofferenza che si leggeva sul suo volto.

       «E, da parte mia, so di molti casi di ferite da scheggia (nel giornale si parla di una
granata), ebbene, simili ferite possono essere mortali sull'istante oppure risultano tutt'altro
che gravi,» disse Nikolaj. «Bisogna sperare il meglio, e io sono sicuro...»

       La principessina Mar'ja lo interruppe.

       «Oh, sarebbe una cosa cosi orr....» fece per dire, ma interrompendosi per
l'emozione, con un movimento grazioso (come tutto ciò che lei faceva in sua presenza)
chinò la testa e gli lanciò uno sguardo di riconoscenza, avviandosi poi dietro la zia.

       Quella sera Nikolaj non andò da nessuno, rimase in casa per chiudere certi conti coi
venditori dei cavalli. Quando ebbe terminato, era ormai troppo tardi per uscire, ma era
ancora troppo presto per mettersi a dormire, e Nikolaj restò a lungo a passeggiare avanti e
indietro per la stanza, meditando sulla propria vita, cosa che gli capitava assai di rado.

       La principessina Mar'ja aveva prodotto su di lui una favorevole impressione già
quando l'aveva incontrata a Smolensk. Il fatto d'averla incontrata in condizioni così
straordinarie e il fatto che fosse proprio la donna che per un certo tempo sua madre gli
aveva indicato come un ricco partito, avevano fatto sì che egli la considerasse con speciale
attenzione. A Voronež, durante il loro colloquio l'impressione che ne aveva ricevuto era
stata non solo piacevole, ma profonda. Nikolaj era rimasto colpito da quella singolare
bellezza morale, che in tale occasione aveva notato in lei. Peraltro, sul punto di partire, non
provava alcun rammarico al pensiero che, partendo da Voronež, si privava dell'occasione
di rivedere la principessina. Ma il suo incontro di quel giorno, in chiesa, gli si era impresso
(Nikolaj lo sentiva) in cuore più profondamente di quanto non avesse previsto, e più
profondamente di quanto non desiderasse per la propria tranquillità. Quel volto pallido,
fine, mesto, quello sguardo raggiante, quei movimenti discreti e pieni di grazia e,
soprattutto, quella profonda e tenera mestizia che traspariva da tutto il suo contegno, lo
turbavano ed esigevano che confessasse a se stesso quanto tutto ciò gli era gradito. Negli
uomini, Rostov non poteva soffrire le manifestazioni esteriori di una vita più alta,
spirituale (questo, appunto, gli rendeva antipatico il principe Andrej), sprezzantemente
definiva quella roba «filosofia, fantasticheria»; ma alla principessina Mar'ja lo attirava

                                                                                             1135
www.writingshome.com
                              Lev Nicolaevic Tolstoj – Guerra e pace


irresistibilmente proprio quella mestizia rivelatrice di un profondo mondo spirituale a lui
estraneo.

      «Dev'essere una donna meravigliosa! Sì, un vero angelo!» si diceva. «Perché non
sono libero, perché ho precipitato le cose con Sonja?» E, suo malgrado, andava
confrontando le due donne: nell'una la povertà, nell'altra la ricchezza di quei doni
spirituali che Nikolaj non aveva e che perciò apprezzava tanto. Provava a immaginarsi
come sarebbero andate le cose se lui fosse stato libero. Come le avrebbe dichiarato il suo
amore, e lei, avrebbe accettato di diventare sua moglie? No, non riusciva a immaginarselo.
Provava un vago senso di sofferenza, di angoscia, e nessuna immagine chiara gli si
formava nella mente Già da un pezzo s'era raffigurato il quadro della sua vita futura con
Sonja, e tutto era semplice e chiaro proprio perché aveva riflettuto su ogni dettaglio e
conosceva alla perfezione la personalità di Sonja; con la principessina Mar'ja, invece, era
impossibile immaginarsi la vita futura, perchè non riusciva a capire come lei fosse: l'amava
soltanto.

      I suoi sogni riguardo a Sonja avevano un che di allegro e di infantile, mentre
pensare alla principessina Mar'ja era sempre faticoso e un po' penoso.

      «Come pregava!» veniva rievocando, «si vedeva che tutta la sua anima era nella
preghiera. Sì, questa è quella preghiera che muove le montagne, e io sono sicuro che la sua
preghiera sarà esaudita. Perché io non prego, chiedendo ciò di cui ho bisogno?» gli venne
in mente a un tratto. «Di che cosa ho bisogno? D'essere libero, sciolto da ogni impegno con
Sonja. Ha detto la verità,» si disse, pensando alle parole della governatrice, «dal mio
matrimonio con lei deriverebbe solo infelicità. Scompiglio, un grosso dispiacere per
maman... gli affari... una confusione, uno scompiglio terribile! No, io non l'amo. No, non
l'amo come dovrei. Dio mio! tirami fuori da questa situazione terribile, senza via d'uscita!»
cominciò improvvisamente a pregare. «Sì, la preghiera può smuovere le montagne; ma
bisogna credere, non bisogna pregare come facevamo da bambini io e Nataša quando
chiedevamo che la neve si trasformasse in zucchero, e poi correvamo in cortile per vedere
se era pieno di zucchero. Adesso, però, io non prego per delle sciocchezze,» pensò, e
posata in un angolo la pipa, congiunte le mani, si mise davanti all'icona. Intenerito dal
ricordo della principessina Mar'ja, corninciò a pregare come ormai non faceva da molto
tempo. Aveva il pianto negli occhi e nella gola quando sull'uscio apparve Lavruška con
alcune carte in mano.

      «Stupido! perché entri senza essere chiamato?» disse Nikolaj, cambiando
rapidamente posizione.

                                                                                        1136
www.writingshome.com
                                  Lev Nicolaevic Tolstoj – Guerra e pace


       «Da parte del governatore,» disse con voce sonnolenta Lavruška, «il corriere ha
portato delle lettere per voi.»

       «Va bene, grazie, vattene!»

       Nikolaj prese le due lettere. Una era di sua madre, l'altra di Sonja. Le riconobbe
dalla calligrafia e aprì per prima la lettera di Sonja. Lette le prime righe, il volto gli si fece
pallido e gli occhi gli si spalancarono in un'espressione spaurita ed esultante.

       «No, non può essere!» esclamò a voce alta.

       Incapace di star fermo, incominciò a passeggiare su e giù per la stanza con la lettera
fra le mani, e intanto continuava a leggerla. Diede una scorsa a tutta la lettera, poi la rilesse
una volta, due, e, alzando le spalle e allargando le braccia, si fermò in mezzo alla stanza
con la bocca aperta e gli occhi fissi. Quello per cui aveva pregato pochi istanti prima,
convinto che Dio avrebbe esaudito la sua preghiera, era stato esaudito; ma Nikolaj ne
rimase sbalordito come se si trattasse di qualcosa di straordinario, come se non si fosse mai
aspettato niente di simile, e come se proprio il fatto che la cosa si era realizzata così
rapidamente, dimostrasse che tutto dipendeva non da Dio, cui aveva rivolto le sue
preghiere, ma da un semplice caso.

       Quello che sembrava un nodo inestricabile, che vincolava la sua libertà, era stato già
sciolto dalla lettera di Sonja, del tutto imprevedibile (come sembrò a Nikolaj), e
immotivata. Sonja gli scriveva che gli ultimi, terribili avvenimenti, la perdita quasi totale
del patrimonio dei Rostov in Mosca, e il desiderio, più volte espresso dalla contessa, che
Nikolaj sposasse la principessina Bolkonskaja, oltre al silenzio di lui e alla freddezza che le
aveva dimostrato negli ultimi tempi, tutti questi motivi l'avevano indotta a risolversi di
respingere la sua promessa e di restituirgli piena libertà.

       «Era troppo penoso, per me, pensare di essere in qualche modo causa di dispiacere
o di discordia nella famiglia che mi ha beneficato,» scriveva Sonja, «il mio amore, invece,
ha per unico scopo la felicità di coloro che amo; e perciò vi supplico, Nikolaj, di
considerarvi completamente libero e di sapere che, nonostante tutto, nessuno potrà amarvi
più della vostra Sonja.»

       Tutt'e due le lettere provenivano da Troica. L'altra lettera era della contessa. In
questa seconda lettera c'era la descrizione degli ultimi giorni passati a Mosca, la partenza,
l'incendio e la perdita di tutti i beni. La contessa scriveva, fra l'altro, che il principe Andrej
viaggiava tra i feriti nel loro convoglio. Le sue condizioni erano molto gravi, ma


                                                                                             1137
www.writingshome.com
                               Lev Nicolaevic Tolstoj – Guerra e pace


ultimamente il dottore aveva detto che c'erano molte speranze. Sonja e Nataša , da brave
infermiere, lo assistevano.

       Il giorno dopo Nikolaj andò dalla principessina Mar'ja con questa lettera. Né lui né
la principessina osarono parlare del significato che poteva avere la frase: «Nataša lo
assiste»; ma fu merito di quella lettera se Nikolaj si trovò all'improvviso intimamente
legato alla principessina da un vincolo quasi di parentela.

       Il giorno dopo Rostov accompagnò la principessina Mar'ja a Jaroslavl e, dopo pochi
giorni, partì per il reggimento.



VIII



       Quella lettera di Sonja a Nikolaj, che costituiva l'esaudimento delle sue preghiere,
era stata scritta da Troica. Ecco quali motivi l'avevano provocata. Il progetto di
ammogliare Nikolaj a una donna ricca stava sempre più a cuore alla contessa. Ma lei
sapeva che Sonja era l'ostacolo fondamentale al suo piano. E la vita di Sonja in casa della
contessa, negli ultimi tempi, in specie dopo la lettera in cui Nikolaj descriveva il suo
incontro con la principessina Mar'ja a Boguèarovo, era diventata sempre più difficile. La
contessa non si lasciava sfuggire una sola occasione per fare allusioni offensive o
addirittura crudeli nei confronti di Sonja.

       Alcuni giorni prima della partenza da Mosca, sconvolta e sconcertata dagli ultimi
avvenimenti, la contessa aveva chiamata a sé Sonja e, invece di rimproveri o d'imposizioni,
con le lacrime agli occhi le aveva rivolto la preghiera di sacrificarsi e di rompere ogni suo
legame con Nikolaj, compensando così tutto quanto la sua famiglia aveva fatto per lei.

       «Non avrò più pace finché non mi avrai fatto questa promessa.»

       Sonja era scoppiata in lacrime e fra i singhiozzi aveva risposto che lei era pronta a
tutto, ma non fece nessuna esplicita promessa e nel suo intimo non poteva decidersi a ciò
che pretendevano da lei. Doveva sacrificare la sua vita per il benessere della famiglia che
l'aveva mantenuta ed educata. Sacrificarsi per la felicità altrui era ormai un'abitudine per
Sonja. La sua posizione in quella casa era tale che soltanto col sacrificio poteva dimostrare
la propria nobiltà d'animo, e così ci si era ormai abituata, e sacrificarsi, per lei, era quasi un
piacere. Ma, prima, in tutti i suoi atti di abnegazione, aveva avuto la gioia di verificare che,
facendo sacrificio di se stessa, aumentava il proprio valore agli occhi propri e altrui, e così
                                                                                             1138
www.writingshome.com
                               Lev Nicolaevic Tolstoj – Guerra e pace


diventava più degna di Nicolas, che amava più di ogni altra cosa al mondo. Adesso invece
il suo sacrificio avrebbe dovuto consistere nel rinunciare a ciò che per lei rappresentava la
ricompensa stessa del sacrificio, tutto il significato della sua vita. E, per la prima volta nella
sua vita, aveva provato un senso di rancore nei confronti di chi l'aveva beneficata per poi
farla soffrire così crudelmente; aveva provato invidia per Nataša, che la vita aveva
preservato da simili esperienze, che non aveva mai avuto bisogno di sacrificarsi, e anzi
aveva costretto gli altri a farlo per lei, eppure tutti le volevano bene. Così, per la prima
volta, Sonja aveva sentito che il suo quieto, casto amore per Nicolas cominciava a
trasformarsi in un sentimento che trascendeva le buone regole, la virtù e la religione. Sotto
l'influsso di questo sentimento, inconsciamente, ammaestrata da tutta una vita di
dipendenza e di riservatezza, dopo aver dato risposte vaghe alla contessa, evitava in ogni
modo di parlarle, e in cuor suo aveva deciso di attendere il prossimo ritorno di Nikolaj
non per rendergli la libertà, bensì, al contrario, per legarsi a lui per sempre.

       Il daffare e le ansie degli ultimi giorni trascorsi a Mosca dai Rostov avevano
soffocato, nell'animo di Sonja, i cupi pensieri che la tormentavano. Era stata addirittura
contenta di esserne distolta da tutte quelle incombenze di ordine pratico. Ma quando
aveva saputo della presenza del principe Andrej nella loro casa, nonostante la sincera
compassione che nutriva per lui e Nataša si era abbandonata alla sensazione, gioiosa e
superstiziosa, che Dio non volesse la sua separazione da Nikolaj. Sapeva che Nataša aveva
amato soltanto il principe Andrej e non aveva mai smesso di amarlo. Sapeva che adesso,
ritrovatisi in circostanze così terribili, avrebbero ritrovato anche il loro amore di un tempo,
e che allora Nikolaj, in virtù della parentela che si sarebbe stabilita fra loro, non avrebbe
più potuto sposare la principessina Mar'ja. Nonostante l'orrore di tutto ciò che era
accaduto in quelle ultime giornate a Mosca, e nei primi giorni di viaggio, questa
sensazione, questa consapevolezza che la Provvidenza intervenisse nelle sue vicende
personali, aveva riempito di gioia l'animo di Sonja.

       Al convento di Troica i Rostov fecero il primo giorno di sosta, da quando erano in
viaggio.

       Nella foresteria del convento erano state assegnate ai Rostov tre grandi stanze, una
delle quali fu occupata dal principe Andrej. Quel giorno il ferito stava molto meglio.
Nataša era con lui. Nella stanza vicina il conte e la contessa conversavano rispettosamente
col priore, che era venuto a far visita a quei suoi vecchi conoscenti e benefattori. Sonja era
lì anche lei, tormentata dalla curiosità di sapere quello che si stavano dicendo il principe
Andrej e Nataša. Attraverso la porta le giungeva all'orecchio il suono delle loro voci.
Improvvisamente la porta della stanza del principe Andrej si aprì. Ne uscì Nataša, col viso

                                                                                             1139
www.writingshome.com
                               Lev Nicolaevic Tolstoj – Guerra e pace


sconvolto, e, senza nemmeno accorgersi del monaco che si era alzato per venirle incontro e
sollevava la larga manica sulla mano destra, si avvicinò a Sonja e la prese per mano.

       «Nataša, che cos'hai? Vieni qui,» disse la contessa.

       Nataša si avvicinò per ricevere la benedizione, e il superiore le raccomandò di
chiedere aiuto a Dio e al suo Santo.

       Non appena il priore se ne fu andato, Nataša prese per mano l'amica e andò con lei
nell'altra stanza vuota.

       «Sonja, dunque è proprio così? Si salverà?» disse. «Sonja, come sono felice e come
sono disgraziata! Sonja, tesoro, tutto è tornato come una volta. Purché viva. Non può...
perché, perché...» e Nataša scoppiò a piangere.

       «Ah, io lo sapevo! Grazie a Dio,» esclamò Sonja. «Lui vivrà.»

       Sonja non era meno sconvolta della sua amica: sconvolta dalle ansie e dal dolore di
lei, e insieme dai suoi intimi, segreti pensieri. Singhiozzava, baciava e consolava Nataša.
«Purché viva!» pensava. Dopo aver pianto, dopo avere parlato e asciugate le lacrime, le
due amiche si avvicinarono alla porta della stanza del principe Andrej. Aperto con cautela
l'uscio, Nataša diede un'occhiata nella stanza. Sonja le stava accanto, immobile sulla soglia.

       Il principe Andrej giaceva sul letto sollevato da tre cuscini. Il suo pallido volto era
tranquillo, gli occhi erano chiusi; lo si vedeva respirare in modo regolare.

       «Ah, Nataša!» all'improvviso si mise a urlare Sonja, e afferrò per un braccio la
cugina, ritraendosi dalla porta.

       «Cosa c'è? Cosa c'è?» domandò Nataša.

       «È che, ecco...», disse Sonja pallida in viso, con le labbra tremanti.

       Nataša richiuse silenziosamente la porta e si avviò insieme a Sonja verso la finestra,
senza capire quello che l'amica le diceva.

       «Ti ricordi,» diceva Sonja con un'espressione, solenne e spaurita, «ti ricordi quando
quelle volte guardai per conto tuo dentro lo specchio?... a Otradnoe, a Natale... Ricordi che
cosa vidi?»

       «Sì, Sì!» esclamò Nataša dilatando gli occhi, e vagamente ricordando che, in
quell'occasione, Sonja aveva detto qualcosa a proposito del principe Andrej, che nello
specchio le era apparso immobile, sdraiato su un letto.
                                                                                         1140
www.writingshome.com
                                 Lev Nicolaevic Tolstoj – Guerra e pace


          «Ti ricordi?» continuò Sonja. «Venni subito a raccontare tutto a te e a Dunjasa.
L'avevo visto sdraiato su un letto,» continuò, e a ogni particolare della sua descrizione
faceva un gesto con la mano, l'indice sollevato, «teneva chiusi gli occhi, stava sotto una
coperta rosa e aveva le braccia incrociate sul petto,» disse ancora Sonja, persuadendosi, via
via che descriveva i particolari della scena intravista un attimo prima, che erano gli stessi
di quella che aveva visto allora nello specchio. In realtà, quella volta non aveva visto nulla,
aveva raccontato la prima cosa che le era passata per la mente; ma quelle sue invenzioni
ora le sembravano realtà, né più né meno di qualunque altro ricordo. Quanto aveva detto
allora (che il principe Andrej le avesse rivolto lo sguardo, e avesse sorriso, e fosse coperto
da qualcosa di rosso), non soltanto lo ricordava, ma era fermamente convinta di averlo
detto allora, e di averlo visto avvolto in una coperta rosa, proprio rosa, e con gli occhi
chiusi.

          «Sì, sì, proprio rosa,» disse Nataša, che adesso pareva anche lei ricordare che si era
parlato di quel «rosa», e proprio in questo particolare scorgeva l'aspetto più straordinario,
più misterioso della profezia. «Ma che cosa potrà significare tutto questo?» mormorò con
aria pensierosa.

          «Ah, non lo so... è una coincidenza così straordinaria!...» esclamò Sonja,
stringendosi la testa tra le mani.

          Pochi minuti dopo il principe Andrej suonò e Nataša lo raggiunse, mentre Sonja, in
preda a un'agitazione e a una commozione quali di rado aveva provato, restò immobile
accanto alla finestra, riflettendo sull'eccezionale importanza di quanto era accaduto.

          Quel giorno s'era presentata l'occasione di mandar posta al fronte, e la contessa
aveva scritto una lettera al figlio.

          «Sonja,» disse, sollevando la testa dalla lettera quando la nipote le passò vicino.
«Sonja, tu non scrivi a Nikolenka?» le chiese con voce sommessa e tremante; e
dall'espressione di quegli occhi stanchi che la guardavano di sopra gli occhiali, Sonja
comprese tutto quello che la contessa intendeva dire con queste parole. In quello sguardo
trasparivano la preghiera e il terrore del rifiuto, la vergogna di essere costretti a supplicare
e la pronta disposizione a un odio implacabile in caso di rifiuto.

          Sonja si avvicinò alla contessa e, inginocchiandosi ai suoi piedi, le baciò la mano.

          «Scriverò, maman,» disse.

          Sonja era commossa e sconvolta da tutto ciò che era accaduto quel giorno, ma
soprattutto dal misterioso avverarsi della profezia dello specchio, cui poco prima aveva
                                                                                             1141
www.writingshome.com
                               Lev Nicolaevic Tolstoj – Guerra e pace


assistito. Consapevole che il riannodarsi dei rapporti fra Nataša e il principe Andrej,
avrebbe impedito il matrimonio di Nikolaj con la principessina Mar'ja, sentiva rinascere
dentro di sé, con infinita gioia, quella disposizione al sacrificio che amava e a cui era
avvezza da sempre. Così, piangendo di tenerezza, con l'intima gioia di compiere un atto
magnanimo, interrompendosi continuamente per le lacrime che annebbiavano i suoi
vellutati occhi neri, aveva scritto quella commovente lettera che tanto doveva colpire, nel
riceverla, Nikolaj.



IX



       Al posto di guardia dove Pierre era stato condotto, l'ufficiale e i soldati che
l'avevano arrestato lo trattavano ostilmente, ma non senza un certo rispetto. Risentivano
ancora delle incertezze sulla sua identità (poteva essere un personaggio importante),
mentre il ricordo ancor fresco della lotta che avevano dovuto ingaggiare per catturarlo
provocava la loro ostilità.

       Ma quando, il mattino dell'indomani, ci fu il cambio della guardia, Pierre comprese
che per i nuovi arrivati - per gli ufficiali come per i soldati - egli non aveva più la stessa
importanza che aveva avuto per quelli da cui era stato catturato. E in realtà, in quell'uomo
grande e grosso in caffetano di contadino, le nuove guardie non videro più l'uomo che si
era disperatamente battuto con il saccheggiatore e con i soldati di pattuglia, quello che
aveva pronunciato la solenne frase sulla bambina tratta in salvo; per loro era soltanto il
diciassettesimo dei russi, catturati e trattenuti lì per una ragione o per l'altra, secondo le
disposizioni delle supreme autorità. Gli unici aspetti singolari di Pierre erano la sua
sicurezza, la sua aria tranquilla e pensierosa e la sua scioltezza nell'esprimersi in francese,
cosa che stupì grandemente le guardie. Malgrado questo, quel giorno stesso Pierre fu
messo insieme agli altri prigionieri sospetti, dato che la stanza isolata, da lui occupata il
giorno precedente, si era resa necessaria a un ufficiale.

       Tutti i russi trattenuti in arresto insieme a Pierre erano persone di umilissime
condizioni. E tutti, riconoscendo in Pierre un signore, lo evitavano, tanto più che parlava
in francese. Pierre avvertiva con tristezza l'atmosfera di diffidenza che lo circondava.

       La sera del giorno dopo, Pierre seppe che tutti i trattenuti (quindi, probabilmente
anche lui con loro,) sarebbero stati giudicati come incendiari. Il terzo giorno, fu condotto
insieme agli altri, in una casa, dov'erano riuniti un generale francese coi baffi bianchi, due

                                                                                           1142
www.writingshome.com
                              Lev Nicolaevic Tolstoj – Guerra e pace


colonnelli e altri francesi con delle sciarpe al braccio. E a Pierre, come agli altri, con la
precisione e la stringatezza, apparentemente superiori alle umane debolezze, con cui
abitualmente vengono interrogati gli imputati, furono rivolte le domande di prammatica:
chi siete? dove vi trovavate? a quale scopo? e così via.

       Simili domande, che prescindevano dalla sostanza del fatto, e anzi escludevano
ogni possibilità di mettere in luce tale sostanza, come tutte le domande che si fanno nei
processi, avevano l'unico scopo di tracciare quella sorta di condotto lungo il quale i
giudicanti volevano che scorressero le risposte dell'imputato, spingendolo verso la meta
desiderata, cioè verso il capo d'accusa. Non appena egli incominciava a dire qualcosa che
non corrispondesse agli scopi dell'accusa, essi chiudevano quel condotto e l'acqua poteva
scorrere via a suo piacimento. Inoltre Pierre provava ciò che prova l'imputato in tutti i
processi: la sensazione di non comprendere assolutamente la ragione per cui tutte quelle
domande gli venivano rivolte. Gli sembrava che soltanto per condiscendenza, o persino
per cortesia, quegli uomini ricorressero a quel genere d'interrogatorio. Sapeva di essere in
loro potere, sapeva che soltanto il loro potere lo faceva trovare lì dentro, che soltanto il
potere dava loro il diritto di esigere da lui delle risposte, che l'unico scopo del gruppo che
gli stava di fronte consisteva nell'accusarlo. E quindi, giacché era chiara l'esistenza di quel
potere e della volontà di accusarlo, non si capiva che bisogno ci fosse di
quell'interrogatorio. Era evidente che ogni domanda doveva condurre alla dimostrazione
della colpevolezza. Quando gli chiesero cosa stesse facendo quando l'avevano catturato,
Pierre rispose, con una certa tragicità, che stava riportando ai suoi genitori la bambina qu'il
avait sauvé des flammes. Perché era venuto alle mani col saccheggiatore? Pierre rispose che
voleva difendere una donna, che difendere una donna offesa è dovere di ogni uomo, che...
Lo fermarono: questo sconfinava dall'imputazione. Perché si trovava nel cortile della casa
in fiamme, dove numerosi testimoni l'avevano visto? Rispose che andava in giro a vedere
quello che succedeva a Mosca. Lo interruppero di nuovo: non gli avevano chiesto dove
andasse, ma perché si trovasse nei pressi di un incendio. Chi era? Per la seconda volta gli
posero la domanda, alla quale aveva dichiarato di non poter rispondere. E lui, ancora una
volta, dichiarò che questo non poteva dirlo.

       «Mettete a verbale: la cosa non va affatto bene, anzi, va molto male,» esclamò
severamente il generale dai baffi bianchi e dal rosso, florido viso.

       Il quarto giorno gli incendi incominciarono a scoppiare lungo il Bastione Zubovskij.

       Pierre fu portato con altri tredici al Krymskij Brod, nella rimessa d'una casa di
mercante. Nel passare per le strade, Pierre faceva fatica a respirare per il fumo che
sembrava riempire tutta la città. Si scorgevano incendi da tutte le parti. Pierre, allora,
                                                                                          1143
www.writingshome.com
                               Lev Nicolaevic Tolstoj – Guerra e pace


ancora non sapeva che cosa significasse il fatto che Mosca bruciava e guardava con orrore
tutto quel fuoco.

       Pierre restò altri quattro giorni nella rimessa di quella casa presso il Krymskij Brod,
e, dai discorsi dei soldati francesi, venne a sapere che tutti coloro che erano trattenuti lì
dentro erano in attesa della decisione del maresciallo, che doveva giungere da un giorno
all'altro. Di quale maresciallo si trattasse, Pierre non riuscì a saperlo dai soldati. Per loro,
evidentemente, il maresciallo costituiva il supremo, e alquanto misterioso, anello della
catena del potere.

       Quelle prime giornate fino all'8 settembre, giorno in cui i prigionieri subirono un
secondo interrogatorio, furono per Pierre le più penose.



X



       L'8 settembre, nella rimessa dov'erano rinchiusi i prigionieri, entrò un ufficiale
molto importante, a giudicare dell'ossequio con cui lo accolsero le guardie. Quest'ufficiale,
probabilmente dello stato maggiore, con una lista di nomi in mano, fece l'appello di tutti i
russi, chiamando Pierre celui qui n'avoue pas son nom. E, guardando tutti i prigionieri con
aria indifferente e pigra, ordinò all'ufficiale delle guardie di vestirli e rassettarli a dovere
prima di condurli davanti al maresciallo. Un'ora dopo arrivò una compagnia di soldati, e
Pierre e gli altri tredici furono condotti al Devièie Pole. La giornata era limpida, dopo la
pioggia era tornato il sole, e l'aria era insolitamente pura. Il fumo non si stendeva in
nuvole basse come quando Pierre era stato trasferito dal posto di guardia del Bastione
Zubovskij: nell'aria limpida, oggi, il fumo si sollevava in alte colonne. Non si scorgevano
in nessun luogo i fuochi degli incendi: dappertutto si alzavano colonne di fumo, e tutta
Mosca, tutto ciò che di Mosca Pierre poteva scorgere, era un unico ammasso di ceneri.
Dappertutto si vedevano spiazzi deserti, ingombri di stufe e di canne fumarie, e più di
rado i muri, anneriti dal fuoco, delle case in muratura. Pierre guardava gli avanzi degli
incendi e non riusciva più a riconoscere i ben noti quartieri cittadini. Qua e là
s'intravvedeva la mole di qualche chiesa risparmiata dal fuoco. Il Cremlino, intatto,
biancheggiava in lontananza con le sue torri e il campanile di Ivan il Grande. Poco
lontano, lietamente brillava al sole la cupola del Monastero Novodevicij, di dove,
particolarmente sonoro, giungeva lo scampanìo della messa. Il suono delle campane
ricordò a Pierre che era domenica, la festa della Natività della Vergine. Ma sembrava che
nessuno celebrasse la ricorrenza: dappertutto rovina e devastazione; in quanto ai russi,
                                                                                           1144
www.writingshome.com
                                Lev Nicolaevic Tolstoj – Guerra e pace


solo di rado si incontravano persone lacere e spaurite, che alla vista dei francesi si
nascondevano.

        Evidentemente, il nido russo era perso, distrutto; ma, in seguito alla distruzione
dell'ordine di vita russo, Pierre sentiva inconsciamente che sopra quel nido devastato s'era
stabilito un diverso ordine, a sé stante, saldo: quello francese. Lo sentiva vedendo i soldati
che marciavano baldanzosi, in file serrate, scortando lui e gli altri prigionieri; lo sentiva
vedendo un alto funzionario francese che passava, in senso opposto al loro, su una
carrozza tirata da due cavalli e guidata da un soldato. Lo sentiva udendo gli allegri suoni
di una banda militare, provenienti dalla parte sinistra dell'accampamento, e soprattutto lo
sentiva e lo capiva dall'elenco che, facendo l'appello dei prigionieri, l'ufficiale francese
aveva letto quella mattina. Pierre era stato catturato da qualche soldato, l'avevano
condotto prima in un posto e poi in un altro, insieme ad altre decine di persone; era
dunque possibile che lo dimenticassero, lo confondessero con gli altri. E invece no: le
risposte, che aveva dato durante l'interrogatorio, gli erano ritornate sotto forma di
quell'appellativo: celui qui n'avoue pas son nom. E sotto questo appellativo, che a Pierre
suonava strano e terribile, adesso lo stavano portando chissà dove, fermamente convinti
(lo si poteva leggere nei loro volti) che tutti quei prigionieri, e lui insieme agli altri, fossero
proprio le persone che servivano al loro scopo, e che li stavano conducendo proprio lì
dove occorreva. Pierre si sentiva come un'insignificante scheggia di legno caduto fra gli
ingranaggi di una macchina, che lui non conosceva, ma che funzionava secondo tutte le
regole.

        Pierre e gli altri prigionieri furono condotti, costeggiando il lato destro del Devièie
Pole, in una grande casa bianca dall'enorme giardino, non lontana dal monastero. Era la
casa del principe Šèerbatov, dove tante volte Pierre s'era recato in visita, e in cui adesso,
come seppe dai discorsi dei soldati, risiedeva il maresciallo duca di Eckmühl.

        Li condussero fino all'ingresso e li fecero entrare nella casa uno per volta. Pierre fu il
sesto. Attraverso la galleria, il vestibolo, l'anticamera, a Pierre ben noti, lo condussero in
uno studio, lungo e basso, sulla cui porta stava un aiutante.

        Davout era seduto a un tavolo, in fondo alla camera, con gli occhiali sul naso. Pierre
gli si avvicinò. Davout, senza alzare gli occhi, era evidentemente molto preso
dall'incartamento che stava sfogliando. Sempre senza alzare gli occhi, domandò a bassa
voce:

        «Qui êtes vous?,»


                                                                                              1145
www.writingshome.com
                                 Lev Nicolaevic Tolstoj – Guerra e pace


       Pierre restò in silenzio, non aveva la forza di pronunciare le parole. Per Pierre,
Davout non era soltanto un generale francese. Fissando il gelido viso di Davout che, come
un maestro severo, accettava di pazientare qualche istante in attesa di una risposta, Pierre
sentiva che ogni secondo d'indugio poteva costargli la vita, ma non sapeva cosa dire. A
ripetere quello che aveva detto durante il primo interrogatorio non si decideva; d'altronde,
rivelare il suo nome e la sua posizione era un rischio e una vigliaccheria. Così, continuava
a tacere. Ma prima che fosse riuscito a prendere una qualsiasi decisione, Davout alzò la
testa, sollevò gli occhiali sulla fronte, socchiuse gli occhi e lo guardò attentamente.

       «Io conosco quest'uomo,» disse con voce fredda, misurata, evidentemente calcolata
a bella posta per spaventare Pierre.

       I brividi di gelo che fino a quel momento gli erano corsi lungo la schiena, ora
vennero a serrare la testa di Pierre in una gelida morsa.

       «Mon général, vous ne pouvez pas me connaître, je ne vous ai jamais vu...»

       «C'est un espion russe,» lo interruppe Davout, rivolgendosi a un altro generale che
stava nella stanza e che Pierre non aveva notato. E Davout si voltò dall'altra parte. Con
una inattesa sicurezza, nella voce, improvvisamente Pierre ruppe il suo silenzio:

       «Non, Monseigneur,» disse, ricordando che Davout era duca. «Non, Monseigneur,
vous n'avez pas pu me connaître. Je suis officier militionnaire et je n'ai pas quitté Moscou.»

       «Votre nom?» ripetè Davout.

       «Besouhof»

       «Qu'est ce qui me prouvera que vous ne mentez pas?»

       «Monseigneur!» gridò Pierre con voce non offesa, ma di supplica.

       Davout sollevò gli occhi e fissò Pierre con attenzione. Per alcuni secondi i loro
sguardi s'incrociarono: fu la salvezza di Pierre. In quello sguardo, al di là di tutte le
circostanze della guerra e del procedimento giudiziario, un rapporto umano, tra i due
uomini, si stabiliva. In quei brevi istanti entrambi provarono confusamente, un'infinita
quantità di sensazioni, compresero di essere fratelli, figli dell'umanità.

       Sulle prime, quando Davout aveva sollevato la testa dal suo incartamento, l'elenco
in cui le vicende e la vita degli uomini erano designate da numeri, per lui Pierre non era
che un numero tra gli altri, e Davout avrebbe potuto farlo fucilare senza alcun rimorso:
adesso, però, scorgeva in lui un uomo. Rifletté un istante.
                                                                                                 1146
www.writingshome.com
                               Lev Nicolaevic Tolstoj – Guerra e pace


       «Comment me prouverez vous la vérité de ce que vous me dites?» disse egli freddamente.

       Pierre ricordò Ramballe, nominò il suo reggimento, disse il suo nome e quello della
strada dove si trovava la casa.

       «Vous n'êtes pas ce que vous dites,» disse di nuovo Davout.

       Pierre, con voce tremante, spezzata, si mise a citare prove della verità di quanto
diceva.

       Ma in quel momento entrò l'aiutante e riferi qualcosa a Davout.

       Costui parve rallegrarsi immensamente della notizia che l'aiutante gli aveva
comunicato, e cominciò ad abbottonarsi l'uniforme. A quanto pareva, s'era già dimenticato
di Pierre.

       Quando l'aiutante gli ricordò il prigioniero, Davout, accigliandosi, fece un cenno in
direzione di Pierre, e ordinò che lo portassero via. Ma dove mai dovessero condurlo,
Pierre non lo sapeva: di nuovo nella baracca, o nel luogo preparato per l'esecuzione, quello
che i compagni gli avevano indicato passando per il Devièie Pole?

       Si voltò indietro e vide che l'aiutante chiedeva ancora qualche precisazione.

       «Oui, sans doute! » disse Davout; ma a cosa si riferisse quel «sì», Pierre non lo
sapeva.

       Senza rendersi conto di quanto tempo camminasse e in quale direzione, in uno stato
di assoluta ebetudine e storditezza, senza vedere nulla intorno a sé, mosse i piedi insieme
agli altri, e si fermò quando tutti si fermarono.

       Aveva un solo pensiero fisso, che non l'abbandonava: chi, in fin dei conti, l'aveva
condannato a morte? Non certo gli uomini che l'avevano interrogato la prima volta:
nessuno di loro voleva farlo, né poteva, evidentemente. Non certo Davout, che l'aveva
guardato in modo così umano. Ancora un istante e Davout avrebbe compreso il proprio
errore, non c'era stato perché proprio allora era entrato l'aiutante. E anche quell' aiutante,
evidentemente, non voleva certo fargli del male, ma non aveva potuto fare a meno di
entrare. Chi era, allora, colui che lo condannava, che lo uccideva, lo privava della vita, lui,
Pierre, con tutti i suoi ricordi, le sue aspirazioni, le sue speranze, le sue idee? Chi faceva
questo a Pierre? E Pierre sentiva che non era nessuno.

       Era l'ordine delle cose, era la piega che avevano preso le circostanze.


                                                                                          1147
www.writingshome.com
                                Lev Nicolaevic Tolstoj – Guerra e pace


       Un certo ordine di cose uccideva lui, Pierre; lo privava della vita, di tutto: lo
annientava.



XI



       Dalla casa del principe Šèerbatov i prigionieri furono condotti direttamente giù per
il Devièie Pole, sulla sinistra del monastero, dove c'era un orto con una colonna. Dietro la
colonna c'era una grande fossa, appena scavata, e intorno alla fossa e alla colonna si
accalcava una folla numerosa, disposta in semicerchio. Nella folla c'erano pochi russi e
moltissimi soldati napoleonici in libera uscita: tedeschi, italiani e francesi, in diverse
uniformi. A destra e a sinistra della colonna era schierato un plotone di soldati francesi in
uniformi azzurre con spalline rosse, ghette e chepì.

       I prigionieri furono disposti secondo l'ordine indicato nell'elenco (Pierre era il
sesto), e in quell'ordine vennero condotti alla colonna. Cominciarono a rullare i tamburi:
Pierre aveva la sensazione che quel suono gli strappasse via un pezzo d'anima. Aveva
perso la facoltà di pensare e di ragionare. Poteva soltanto vedere e ascoltare. E aveva un
solo desiderio: che si compisse al più presto quell'orribile cosa che doveva compiersi. A
tratti si voltava a guardare i suoi compagni, scrutando i loro volti.

       I due primi della fila, con la testa rasata, erano galeotti. Uno alto, magro; l'altro
nero, peloso, muscoloso, col naso schiacciato. Il terzo era un domestico, sui
quarantacinque anni, con i capelli grigi e un corpo grassoccio, ben nutrito. Il quarto era un
contadino, molto bello, con una folta barba bionda e gli occhi neri. Il quinto era un operaio,
un giovane giallo in viso, magro, sui diciott'anni, in camice da lavoro.

       Pierre sentiva che i francesi si consultavano sul modo di eseguire la fucilazione:
sparare su uno o su due per volta? «Su due,» rispose calmo e freddo l'ufficiale anziano.
Nelle file dei soldati avvenne uno spostamento, e fu chiaro che tutti, ormai, avevano fretta,
- la fretta di chi è ansioso di portare a compimento una cosa necessaria, ma sgradevole e
incomprensibile.

       Un funzionario francese con la sciarpa si avvicinò, dalla destra, alla fila dei
prigionieri, e in russo e in francese, lesse la sentenza.

       Poi due coppie di francesi si accostarono ai prigionieri e, su ordine dell'ufficiale,
afferrarono i due galeotti, primi della fila. Giunti a qualche passo dalla colonna, i galeotti
                                                                                         1148
www.writingshome.com
                                  Lev Nicolaevic Tolstoj – Guerra e pace


si fermarono e, mentre i soldati portavano i sacchi necessari, si guardarono attorno in
silenzio come la fiera colpita guarda avanzare il cacciatore. Uno continuava a farsi il segno
della croce, l'altro si grattava la schiena e con le labbra sembrava accennare un sorriso. Con
rapidi movimenti delle mani i soldati bendarono loro gli occhi, poi infilarono sulle loro
teste i cappucci e li legarono alla colonna.

          Dodici tiratori con i fucili uscirono a passo fermo e cadenzato dalle file e si
fermarono a otto passi dalla colonna: Pierre si voltò dall'altra parte per non vedere. A un
tratto risuonò uno scoppio, un rimbombo che a Pierre sembrò più fragoroso del più
terribile colpo di tuono, e si voltò da quella parte. C'era un gran fumo e i francesi pallidi in
volto e con le mani tremanti facevano qualcosa intorno alla fossa. Furono condotti alla
colonna altri due condannati. Allo stesso, identico modo, con gli stessi occhi, inutilmente,
silenziosamente, questi due guardavano i presenti, supplicando aiuto con lo sguardo,
senza evidentemente comprendere, senza credere a ciò che accadeva. Non potevano
crederci, perché erano i soli a sapere cosa fosse, per loro, la vita, e perciò non capivano e
non credevano che potesse loro essere tolta.

          Pierre non voleva vedere, e si era di nuovo voltato dall'altra parte; ma di nuovo
qualcosa, come un'esplosione spaventosa, colpì il suo udito e contemporaneamente vide
del fumo, del sangue, e le facce pallide, spaventate dei francesi, che, di nuovo, facevano
qualcosa vicino alla colonna, urtandosi a vicenda con le mani tremanti. Pierre, respirando
a fatica, si guardava intorno come per chiedere: cos'è mai tutto questo? La stessa penosa
domanda si poteva leggere in tutti gli sguardi che s'incrociavano via via con quello di
Pierre.

          Sul viso dei russi, su quello dei soldati, degli ufficiali francesi, su tutti i visi, senza
eccezione, egli lesse lo spavento, l'orrore e la lotta che erano nel suo cuore. «Ma insomma,
chi è che fa questo? Tutti costoro soffrono come me. Chi è, allora? Chi?» balenò per un
istante nell'animo di Pierre.

          «Tirailleurs du 86, en avant!» gridò qualcuno.

          Condussero il quinto, quello che stava a fianco di Pierre, solo. Pierre non si rese
conto di essere salvo, non capì che lui e tutti gli altri erano stati condotti lì soltanto per
assistere all'esecuzione. Con un orrore sempre crescente, senza provare sollievo né gioia,
restò immobile a guardare ciò che si svolgeva davanti ai suoi occhi. Il quinto era l'operaio
in camice da lavoro. Non appena i soldati gli misero le mani addosso, atterrito, fece un
balzo indietro e si aggrappò a Pierre (Pierre, con un sussulto, se ne divincolò). L'operaio
non era in grado di camminare. Lo trascinarono via per le ascelle, che urlava qualcosa.

                                                                                                1149
www.writingshome.com
                               Lev Nicolaevic Tolstoj – Guerra e pace


Quando lo ebbero portato fino alla colonna, ammutolì improvvisamente, come se a un
tratto avesse compreso. Forse aveva compreso che era inutile gridare o che era impossibile
che degli altri uomini lo uccidessero, sta di fatto che restò immobile, muto, in attesa che lo
bendassero come gli altri, guardandosi intorno come una bestia ferita con occhi lucidi di
pianto.

       Pierre non era più in grado di voltarsi dall'altra parte o di chiudere gli occhi. La
curiosità e l'emozione, in lui come in tutta la folla, avevano ormai raggiunto l'apice. Come
gli altri che lo avevano preceduto, anche il quinto giustiziato sembrava tranquillo: badava
a tener chiusi i lembi del camice e si stropicciava l'uno contro l'altro i piedi nudi.

       Quando gli bendarono gli occhi, lui stesso si aggiustò il nodo che gli segava la nuca;
quando lo fecero appoggiare alla colonna insanguinata, si gettò indietro, e poi, giacché in
quella posizione stava scomodo, si raddrizzò e, pareggiati bene i piedi sul terreno, si
riappoggiò tranquillamente col dorso alla colonna. Pierre non staccava gli occhi da lui per
non perdere il minimo movimento.

       Forse si udì un comando; forse al comando, seguirono le detonazioni di otto fucili.
Ma Pierre, per quanto in seguito cercasse di ricordarsene, non sentì il più piccolo rumore
di spari. Vide soltanto che a un tratto, chissà perché, l'operaio si accasciava fra le corde,
vide apparire del sangue in due punti, vide che le corde, sotto il peso del corpo
penzolante, si scioglievano, e che l'operaio, reclinando il capo in modo innaturale e
piegando una gamba, s'accovacciava in terra. Pierre corse alla colonna. Nessuno lo
trattenne. Intorno all'operaio degli uomini spaventati, pallidi, facevano qualcosa. Un
vecchio francese baffuto non riusciva a trattenere il tremito alle labbra mentre slegava le
corde. Il corpo cadde in terra disteso. I soldati, con movimenti rapidi e maldestri, lo
trascinarono dietro la colonna e lo spinsero dentro la fossa.

       Era chiaro che ognuno di loro si sentiva e agiva come un delinquente che abbia la
necessità di nascondere al più presto le tracce del crimine commesso.

       Pierre diede un'occhiata dentro la fossa e vide l'operaio che giaceva con i ginocchi
alzati, vicino alla testa, una spalla più alta dell'altra. E questa spalla si abbassava e si
alzava ritmicamente, convulsamente. Ma già le palate di terra ricoprivano il corpo. Uno
dei soldati, con voce piena d'ira, d'astio e di sofferenza, urlò a Pierre, di ritrarsi indietro.
Ma Pierre non capì quello che diceva e restò vicino alla colonna senza che nessuno più
badasse alla sua presenza.

       Quando la fossa fu interamente colmata, risuonò un comando. Pierre fu ricondotto
al suo posto, e le truppe francesi schierate ai due lati della colonna fecero una mezza
                                                                                           1150
www.writingshome.com
                                Lev Nicolaevic Tolstoj – Guerra e pace


conversione e cominciarono a sfilare a passo cadenzato, lasciandosi la colonna alle spalle. I
ventiquattro tiratori del plotone d'esecuzione, che prima stavano al centro del cerchio,
raggiunsero di corsa i loro posti nelle file, via via che le compagnie sfilavano di fianco a
loro.

        Pierre, adesso, guardava con occhi sbalorditi i tiratori che, a due a due, correvano
fuori dal cerchio. Tutti, tranne uno, si unirono alle compagnie. Un giovane soldato, con la
faccia mortalmente pallida, con il chepì rovesciato indietro, stava col fucile abbassato
davanti alla fossa, nello stesso punto dal quale aveva sparato. Barcollava come un ubriaco,
faceva dei passi ora in avanti, ora all'indietro, per mantenersi in equilibrio. Un vecchio
soldato, un sottufficiale, uscì di corsa dalle file e, afferrando per le spalle il giovane
soldato, lo trascinò nella compagnia. La folla dei russi e dei francesi cominciò a
disperdersi. Tutti camminavano in silenzio, con le teste basse.

        «Ca leur apprendra à incendier,» disse uno dei francesi.

        Pierre guardò quello che aveva parlato e vide che era un soldato che avrebbe voluto
giustificarsi in qualche modo, di fronte a se stesso, di ciò che era stato fatto, ma non ci
riusciva. Senza terminare la frase, fece un gesto vago con la mano e si allontanò.



XII



        Dopo l'esecuzione, Pierre fu separato dagli altri prigionieri e condotto, da solo, in
una chiesetta incendiata, devastata e ingombra di rifiuti.

        Verso il tramonto entrò nella chiesa un sottufficiale di guardia, accompagnato da
due soldati, e annunciò a Pierre che era stato graziato e che sarebbe stato trasferito nelle
baracche dei prigionieri di guerra. Pierre si alzò e seguì i soldati senza capire quello che gli
dicevano. Lo condussero sulla sommità del piazzale, dove c'erano delle baracche fatte di
assi, travi e tavolette mezzo bruciacchiate, e lo fecero entrare in una di esse. Nell'oscurità,
una ventina di uomini di vario aspetto circondarono Pierre. Lui li guardava senza capire
chi fossero, perché fossero lì e che cosa volessero da lui. Sentiva le parole che gli dicevano,
ma non ne ricavava deduzioni o riferimenti di sorta: non ne comprendeva il significato.
Rispondeva a ciò che gli veniva chiesto, ma non si rendeva conto chi fossero coloro che
l'ascoltavano e in che modo intendessero le sue risposte. Guardava quei volti, quei corpi e
tutti gli sembravano ugualmente assurdi.

                                                                                           1151
www.writingshome.com
                                Lev Nicolaevic Tolstoj – Guerra e pace


        Da quando Pierre aveva assistito a quell'orribile assassinio, compiuto da persone
che non volevano fare una cosa simile, era come se nella sua anima fosse saltata
improvvisamente la molla sulla quale faceva pernio tutto ciò che gli dava la sensazione di
essere ancora vivo, così che tutto, adesso, era crollato in un mucchio di assurdi immondi
detriti. Anche se Pierre non se ne rendeva conto, nel suo intimo era crollata la fede nel
giusto ordine del mondo, nell'anima umana, nella sua stessa anima e in Dio. Era una
sensazione che Pierre aveva provato già altre volte, mai, però, con tanta forza. Quando
altre volte lo avevano assalito simili dubbi, essi risalivano, in qualche modo, a una colpa
da lui stesso commessa. E nel più profondo dell'anima Pierre sentiva, in quei momenti, che
la salvezza da quest'angoscia e da questi dubbi, era soltanto in lui. Ma adesso avvertiva
che non era colpa sua se il mondo intero era crollato ai suoi occhi, e se ne erano rimaste
soltanto rovine insensate. Sentiva che ormai, per lui, era impossibile tornare a credere nella
vita.

        Lì, nel buio, gli stavano intorno degli uomini: certamente c'era qualcosa, in lui, che li
interessava. Gli facevano delle spiegazioni, gli ponevano domande; poi lo condussero da
un'altra parte, e infine egli si trovò in un angolo della baracca, accanto a certi individui
che, sparsi qua e là, parlavano fra loro e ridevano.

        «Ed ecco, fratelli miei... proprio quel principe, quello che... (con un particolare
accento sulla parola "quello"),» diceva una voce dall'angolo opposto della baracca.

        Seduto immobile, in silenzio, sulla paglia accanto alla parete, Pierre a momenti
teneva gli occhi aperti, a momenti li chiudeva. Ma, non appena li chiudeva, subito si
vedeva dinanzi il viso terribile dell'operaio (terribile, soprattutto per la sua semplicità,) e i
volti, ancora più terribili nella loro inquietudine, degli involontari assassini. E allora apriva
di nuovo gli occhi e si guardava insensatamente intorno nell'oscurità.

        Vicino a lui stava seduto, tutto curvo, un ometto, di cui Pierre aveva già notato la
presenza per l'acre odore di sudore che da lui emanava a ogni suo movimento. L'uomo
stava tramenando, in quel buio, intorno alle sue gambe, e, sebbene Pierre non lo scorgesse
in viso, sentiva che l'uomo lo sbirciava di continuo. Quando s'abituò all'oscurità, Pierre
vide che l'uomo era intento a scalzarsi. E il modo in cui lo faceva lo interessò.

        Sciolta la cordicella che stava annodata intorno a una gamba, l'arrotolò con cura e,
sempre sbirciando Pierre, si dedicò all'altra gamba. Mentre una mano teneva sospesa la
cordicella, l'altra già slegava l'altra gamba. Nello stesso modo, con grande cura, con gesti
rotondi, abili, che si susseguivano senza esitazione, l'uomo si tolse le scarpe e le appese a
certi pioli infissi nel muro sopra la sua testa; tirò fuori un piccolo coltello, tagliò qualcosa,

                                                                                            1152
www.writingshome.com
                               Lev Nicolaevic Tolstoj – Guerra e pace


richiuse il coltello, lo mise sotto il capezzale; poi, sedutosi più comodamente, si circondò le
ginocchia alzate con tutt'e due le braccia, e si mise a fissare apertamente Pierre. Pierre
sentiva qualcosa di piacevole, di tranquillizzante e di rotondo in quei movimenti abili
dell'uomo, in quel suo aver ben accomodato tutto quanto in quell'angolo, persino in quel
suo odore, e lo guardava senza distogliere gli occhi.

       «Ne avrete viste molte di miserie, eh signore?» disse a un tratto l'ometto.

       Nella sua voce cantilenante c'era una tale espressione di affetto, di semplicità, che
Pierre avrebbe voluto rispondere; ma gli tremò la mascella, e si sentì spuntare le lacrime.
Nello stesso momento, prima che Pierre potesse tradire il proprio turbamento, l'ometto
riprese a parlare, sempre con quella sua voce gradevole:

       «Eh, anima mia, non devi esser triste!» disse con la tenera, affettuosa cantilena che è
propria, in Russia, delle vecchie donne del popolo. «Non esser triste, amico: si soffre
un'ora, si vive un secolo! Proprio così, mio caro. E poi qui, grazie a Dio, ce la passiamo
senza guai. Anche qui ci sono uomini cattivi e uomini buoni,» disse; e, mentre ancora
parlava, agilmente si piegò sulle ginocchia, si alzò in piedi e si allontanò tossicchiando.

       «Ah, piccolo furfante, eccolo ch'è tornato!» giunse a Pierre dal fondo della baracca,
ancora quella voce carezzevole. «È tornato, il furfantello, non si è dimenticato! Via, via,
basta...»

       E il soldato, respingendo un cagnolino che gli saltellava intorno, tornò ad
accovacciarsi al suo posto. In mano aveva qualcosa avvoltolato in un cencio.

       «Ecco, mangiate, signore,» disse, tornando al tono rispettoso di prima, e tirò fuori
dal cencio delle patate lesse che offerse a Pierre. «A pranzo c'era zuppa. Ma le patate sono
eccellenti!»

       Era un giorno intero che Pierre non mangiava, e l'odore delle patate gli parve
insolitamente gradevole. Ringraziò il soldato e si mise a mangiare.

       «Ma come, le mangi così?» disse sorridendo il soldato, e prese in mano una patata.
«Guarda, è così che devi fare!»

       Tirò fuori di nuovo il coltellino a scatto; sul palmo della mano, tagliò la patata in
due parti eguali, vi sparse un po' di sale tolto dal cencio e la porse a Pierre.

       «Patate eccellenti,» ripeté. «Ecco, è così che devi mangiarle.»

       A Pierre parve di non aver mai mangiato cibo più gustoso.
                                                                                          1153
www.writingshome.com
                                 Lev Nicolaevic Tolstoj – Guerra e pace


          «Per me, ormai, fa lo stesso,» disse Pierre. «Soltanto, vorrei sapere perché hanno
fucilato quei disgraziati... L'ultimo avrà avuto vent'anni.»

          «Sst... sst...» disse l'ometto. «Grandi peccati sono, grandi peccati...» aggiunse in
fretta; poi come se le parole fossero state già pronte nella sua bocca e ne volassero fuori per
conto loro, continuò: «Come mai, signore, ve ne siete rimasto in questo modo a Mosca?»

          «Non credevo che sarebbero arrivati così presto. Sono rimasto per caso,» disse
Pierre.

          «E come ti hanno preso, anima mia? Ti son venuti a casa?»

          «No, stavo a guardare un incendio, e lì mi hanno preso e processato come
incendiario.»

          «Dov'è processo, è menzogna,» sentenziò l'ometto.

          «E tu, è molto che sei qui?» domandò Pierre, mentre masticava l'ultima patata.

          «Io? Mi han preso dall'ospedale, l'altra domenica, qui a Mosca.»

          «Ma tu sei soldato, no?»

          «Del reggimento Apšeronskij. Motivo di febbre. A noi non ci avevano mica detto
niente. Eravamo in una ventina, lì malati... Chi ci pensava? Chi s'immaginava?»

          «Ma perché, ti annoi, tu, a star qui?» domandò Pierre.

          «E come faccio a non annoiarmi, anima mia? Mi chiamo Platon, Karataev di
cognome,» aggiunse, con lo scopo evidente di render più facile a Pierre il rivolgergli la
parola. «Sotto le armi, poi, mi hanno soprannominato Falchetto. E come si fa a non
annoiarsi, anima mia! Mosca è la madre di tutte le città! Per forza ti viene dispiacere, a
veder certe cose. Sì, il verme mangia il cavolo, però muore prima del cavolo: così dicevano
i vecchi,» aggiunse in fretta.

          «Come, che hai detto?» gli chiese Pierre.

          «Io?» chiese a sua volta Karataev. «Ho detto: non la nostra testa, ma il giudizio di
Dio,» e dicendo così era convinto di ripetere quel che aveva detto prima. Poi, senza
interrompersi, continuò: «Ma voi, signore, avete del vostro? Avete anche una casa? Siete
ben sistemato, eh? E ci avete anche una moglie, a casa? E i vostri vecchi sono ancora vivi?»
Così gli andava domandando, e Pierre, che pure nel buio non distingueva nulla, ebbe la
sensazione che il soldato increspasse le labbra in un sorriso affettuoso nel fargli queste
                                                                                           1154
www.writingshome.com
                               Lev Nicolaevic Tolstoj – Guerra e pace


domande. Parve assai rattristato sentendo che Pierre non aveva più i genitori; soprattutto
si dispiacque per la madre.

       «La moglie per il consiglio, la suocera per l'accoglienza, ma nulla è più prezioso
della madre!» Esclamò. «E bambini ne avete?» riprese poi a interrogare.

       La risposta negativa di Pierre dovette addolorarlo di nuovo, e si affrettò ad
aggiungere:

       «Be', siete giovane, se Dio vorrà potrete ancora averne. L'importante è andare
d'accordo...»

       «Che importanza ha, ormai?» disse Pierre di malavoglia.

       «Eh, caro il mio uomo,» replicò Platon. «Al bastone da mendicante e alla galera è
difficile dir di no.» Si mise più comodo, tossì; si vedeva che si disponeva a raccontare una
lunga storia. «E così, amico caro, io me ne stavo ancora a casa mia.» incominciò. «La
proprietà del padrone era grossa, di terra ce n'era tanta, i contadini vivevano bene e anche
a casa nostra... insomma, c'era di che ringraziare Dio. Con il babbo si era in sette a andare
nei campi. Si viveva bene. Eravamo buoni cristiani. Ma ecco che un giorno...»

       E Platon Karataev raccontò la lunga storia di come, andando a far legna in un bosco
che non era il suo, l'avesse sorpreso il guardiano, e di come poi fosse stato frustato,
processato e condannato a fare il soldato.

       «Che vuoi farci, anima mia,» disse, e un sorriso gli screziava la voce. «Sembrava
una disgrazia, e invece fu una benedizione! Avrebbe dovuto andarci mio fratello, se io non
avessi fatto quel passo falso. E mio fratello, che è più piccolo di me, aveva cinque bambini,
mentre io, vedi un po', lasciavo mia moglie e basta. Una bambina l'avevamo avuta, ma Dio
se l'era ripresa prima ancora che partissi soldato. Ci son tornato in licenza, e sai che trovo?
Che stavano meglio di prima! Il cortile è pieno di bestie; le donne se ne stanno a casa, due
fratelli son fuori a lavorare. Solo Michajla, il più piccolo, era rimasto a casa. Il babbo mi fa:
«Tutti i figli sono eguali, per me: qualunque dito mordi, fa male allo stesso modo. Se non
avessero rapato la testa a Platon, sarebbe toccato a Michajla.» Ci chiamò tutti quanti, com'è
vero Dio, e ci fece mettere in fila davanti alle icone. «Michajla, dice, vieni qui, inchinati fino
ai piedi davanti a lui; e tu pure, donna, inchinati, e anche voi, nipoti, inchinatevi. Avete
capito?» dice. Proprio così, amico mio caro. È il destino che sceglie una testa invece
dell'altra. E noi che ci ostiniamo a giudicare: non è bene, questo, proprio non va. La felicità,
amico, è come l'acqua in una rete: la butti e si gonfia; la tiri fuori e non c'è nulla. Proprio
così.» E Platon cambiò posizione sulla sua paglia.

                                                                                             1155
www.writingshome.com
                                Lev Nicolaevic Tolstoj – Guerra e pace


         Dopo esser rimasto per un po' in silenzio, si alzò di nuovo in piedi.

         «Be', ho idea che adesso ti andrà di dormire, no?» disse, e cominciò a farsi
rapidamente il segno della croce, ripetendo: «Signore Gesù, beati Nicola, Floro e Lauro,
Signore Gesù, beati Nicola, Floro e Lauro, Signore Gesù Cristo, abbi misericordia di noi e
aiutaci!»

         Quand'ebbe così finito, si inchinò fino a terra, poi si alzò, diede un sospiro e si
sistemò di nuovo sulla paglia. «Ecco fatto. Come una pietra, Dio, fammi dormire; come un
bel pane fresco fammi alzare,» disse, e si sdraiò tirandosi addosso il pastrano.

         «Che preghiera è, questa che hai detto?» domandò Pierre.

         «Eh?» disse Platon, che nel frattempo si era quasi addormentato. «Vuoi sapere che
ho detto? Una preghiera, ho detto. Perché, tu non preghi, forse?»

         «No, no, anch'io prego,» disse Pierre. «Ma che dicevi, tu, di San Floro e San Lauro?»

         «Ma come?» replicò svelto Platon. «È la festa dei cavalli. Bisogna pure aver
compassione, delle bestie,» aggiunse. «Vedi un po' questo furfantello, come s'è
acciambellato! S'è scaldato ben bene, figlio d'un cane!»

         Così dicendo accarezzò il cane ai suoi piedi; poi tornò a girarsi e si addormentò di
botto.

         Fuori, in lontananza, si udivano pianti e grida e attraverso le fessure della baracca si
intravvedevano fiamme; ma all'interno tutto era silenzio e buio. Per un pezzo Pierre non
riuscì a prender sonno; sdraiato nel suo angolo, con gli occhi spalancati nel buio, ascoltava
il russare ritmico di Platon che giaceva accanto a lui; e gli sembrava che il mondo, che poco
prima gli era parso in rovina, risorgesse nel suo animo con nuova bellezza, su nuove,
incrollabili fondamenta.



XIII



         Nella baracca dove Pierre era stato portato, e dove avrebbe trascorso quattro
settimane, c'erano ventitré soldati, tre ufficiali e due funzionari civili, tutti prigionieri.

         Ciascuno di costoro, in seguito sarebbe riafforato nella memoria di Pierre come
attraverso una nebbia: mentre Platon Karataev gli si impresse per sempre nella mente e
                                                                                                 1156
www.writingshome.com
                               Lev Nicolaevic Tolstoj – Guerra e pace


nell'anima come il ricordo più tenace e più caro, come la personificazione di tutto ciò che è
di russo, buono e rotondo. Quando all'alba del giorno seguente, Pierre potè vedere il suo
vicino, quella prima impressione di qualcosa di rotondo gli si confermò appieno: la figura
di Platon, con il suo pastrano francese stretto in vita da una corda, il berretto a visiera e i
lapti, era interamente rotonda; la sua testa era del tutto rotonda. La schiena, il petto, le
spalle, persino le braccia, che teneva sempre in un certo modo come se fosse sul punto di
abbracciare qualcuno, erano rotonde, il gradevole sorriso, i grandi, teneri occhi erano
bruni e rotondi.

       Platon Karataev doveva avere più di cinquant'anni, almeno stando ai suoi racconti
sulle campagne cui aveva partecipato da quando aveva iniziato il servizio militare. Lui
stesso non sapeva né avrebbe mai potuto stabilire con precisione quanti anni avesse. Ma i
denti forti e bianchi, che gli si scoprivano tutti in due perfetti semicerchi quando rideva
(cosa che gli succedeva di frequente), erano belli e sani dal primo all'ultimo; nella sua
barba e nei capelli non c'era un solo filo bianco, e tutto il suo corpo dimostrava agilità e,
più ancora, resistenza e robustezza.

       Il suo volto, a dispetto delle piccole, rotonde rughe, aveva una espressione di
innocenza e di giovinezza; la voce aveva un timbro gradevole, melodioso. Ma quel che
distingueva il suo modo di parlare era l'immediatezza e la praticità. Evidentemente, egli
non pensava mai a ciò che aveva appena detto o a ciò che stava per dire: da questo
derivava la particolare, irresistibile forza di persuasione implicita nella rapidità e sicurezza
delle sue intonazioni.

       Nei primi tempi della prigionia, la sua forza fisica e la sua destrezza erano tali da
far pensare che neppure sapesse che cosa sono la stanchezza o la malattia. Ogni mattina e
ogni sera, diceva la sua preghiera: «Come una pietra, Dio, fammi dormire; come un bel
pane fresco fammi alzare»; ogni mattina, alzandosi, scuoteva le spalle sempre allo stesso
modo e diceva: «Sdraiandomi ho fatto ciambella, alzandomi mi do una scosserella.» In
effetti, gli bastava mettersi giù per addormentarsi come un sasso, e gli bastava scuotersi
per mettersi subito, senza un istante d'indugio, a occuparsi di qualcosa, come fanno i
bambini che afferrano i giocattoli prima ancora d'alzarsi. Sapeva fare di tutto, non proprio
alla perfezione, ma nemmeno male. Cucinava, cuciva, sapeva usare la pialla e la lesina. Era
sempre indaffarato, e solo di notte si concedeva un po' di conversazione (cosa che gli
piaceva molto) e di canzoni. Non cantava come i cantanti, che sanno di essere ascoltati, ma
come gli uccelli. Si vedeva che per lui emettere quei suoni era tanto necessario quanto
stiracchiarsi o far quattro passi; erano suoni delicati, sempre teneri e quasi femminei, pieni
di malinconia, e il suo volto, in quei momenti, aveva un'espressione molto seria.

                                                                                           1157
www.writingshome.com
                               Lev Nicolaevic Tolstoj – Guerra e pace


       Caduto prigioniero, s'era lasciato crescere la barba, scrollandosi evidentemente di
dosso quanto d'estraneo e soldatesco gli si era appiccicato e tornando, istintivamente, al
suo modo d'essere di prima, contadino e popolare.

       «Soldato congedato, camicia fuori dei pantaloni,» diceva.

       Del periodo passato sotto le armi, non parlava volentieri, benché non si lamentasse
e anzi ricordasse sovente che durante tutto il servizio non era mai stato punito. Quando si
metteva a raccontare, quasi sempre raccontava dei suoi vecchi e, naturalmente, dei cari
ricordi della sua vita «di cristiano», come diceva, cioè di contadino. I proverbi che
costellavano il suo discorso non erano i proverbi, per la maggior parte indecenti e
sfrontati, che dicono i soldati, ma quelle sentenze popolari che sembrano così insignificanti
prese così, da sole, e che acquistano invece, all'improvviso, un senso di profonda saggezza
quando vengono pronunciate a proposito.

       Sovente gli capitava di dire esattamente l'opposto di quanto aveva detto un attimo
prima: ma sia l'una che l'altra cosa erano giuste. Gli piaceva parlare e parlava bene,
abbellendo il suo parlare di vezzeggiativi e di proverbi che a Pierre sembravano inventati
lì per lì; ma il fascino principale dei suoi racconti stava nel fatto che, nel suo modo di
esporli, anche gli avvenimenti più semplici, a volte perfino gli stessi a cui Pierre aveva
assistito senza farci caso, prendevano un aspetto di solenne bellezza. Gli piaceva ascoltare
le favole, sempre le stesse, che un altro soldato raccontava ogni sera. Ma ancora di più gli
piaceva ascoltare storie di vita reale. Nell'ascoltarle sorrideva di gioia, suggeriva le parole
e faceva domande che tendevano a render più chiara la bellezza di ciò che gli stavano
raccontando. Affetti, amicizie, amore nel senso in cui Pierre intendeva queste cose,
Karataev non ne provava; ma voleva bene a tutti, e viveva in un rapporto amorevole con
tutto ciò che la vita gli faceva incontrare, specialmente con l'uomo, ma non un uomo
determinato, bensì tutti gli uomini che gli capitavano davanti agli occhi. Amava il suo
cagnolino, amava i compagni, i francesi, amava Pierre, che era il suo vicino; ma Pierre
sentiva che Karataev, nonostante tutta l'affettuosa tenerezza che aveva per lui (e con la
quale rendeva istintivamente omaggio alla vita spirituale di Pierre), non si sarebbe
addolorato nemmeno per un istante se li avessero separati. E Pierre cominciava a provare
lo stesso sentimento nei confronti di Karataev.

       Agli occhi di tutti gli altri prigionieri, Platon Karataev era il più normale dei soldati;
lo chiamavano Falchetto o Platosa, lo prendevano bonariamente in giro, lo mandavano a
fare commissioni. Ma per Pierre egli rimase sempre quel che gli era apparso la prima
notte: ineffabile, rotonda, eterna personificazione della semplicità e della verità.

                                                                                            1158
www.writingshome.com
                                 Lev Nicolaevic Tolstoj – Guerra e pace


          Platon Karataev non sapeva nulla a memoria, fuorché le sue preghiere. Quando
raccontava qualcosa, sembrava che cominciasse a parlare senza sapere come avrebbe
finito.

          Le volte che Pierre, colpito dal senso del suo discorso, lo pregava di ripetere ciò che
aveva detto, Platon non riusciva a ricordare quel che aveva appena finito di dire, così
come non era assolutamente capace di ripetere a Pierre le parole della sua canzone
preferita. C'era, in essa, «mia cara piccola betulla», e poi «mi sento languire», ma, così a
parole, era impossibile cavarne qualcosa. Non capiva, non poteva nemmeno concepire il
significato di parole prese isolatamente dal discorso. In ogni sua parola, così come in ogni
sua azione, si esprimeva quell'attività a lui stesso ignota che era la sua esistenza. Ma anche
la sua vita, per lui, non aveva senso di per se stessa, isolatamente, ma solo come particella
di un tutto di cui egli aveva costantemente coscienza. Le sue parole e le sue azioni fluivano
dalla sua persona con la stessa regolarità, necessità e immediatezza con cui un fiore esala il
suo profumo. Era impossibile, per lui, capire il valore o il significato di un'azione o di una
parola considerate come qualcosa a sé stante.



XIV



          Appena aveva saputo da Nikolaj che suo fratello si trovava a Jaroslàvl insieme ai
Rostov, la principessina Mar'ja, sebbene la zia tentasse di dissuaderla, si era
immediatamente preparata a raggiungerlo, e non da sola, ma con il nipotino. Non chiese
né volle sapere se fosse una cosa difficile, possibile: era suo dovere essere accanto al
fratello, forse in fin di vita, e fare tutto il possibile per portargli il figlio; per questo
s'accingeva a partire. Il fatto che il principe Andrej non l'avesse informata lui stesso, la
principessina Mar'ja se lo spiegava col motivo che, forse, era troppo debole per scrivere, o
che considerava troppo arduo e pericoloso per lei e per il bambino quel lungo viaggio.

          In pochi giorni la principessina Mar'ja fu pronta: il suo convoglio era composto
dalla grande carrozza del vecchio principe, quella con cui era venuta a Voronež, da un
calesse e da una carretta. Con lei partirono m.lle Bourienne, Nikoluška con il precettore, la
vecchia njanja, tre cameriere, Tichon, un giovane domestico e un haiduk, da cui la zia aveva
voluto che fosse accompagnata.

          Non si poteva nemmeno pensare di seguire il normale itinerario per Mosca, così il
giro che doveva fare la principessina Mar'ja attraverso Lipetsk, Rjazan, Vladimir, Šuja era

                                                                                            1159
www.writingshome.com
                               Lev Nicolaevic Tolstoj – Guerra e pace


molto lungo, molto difficile perché non sempre si trovavano i cavalli postali, e persino
pericoloso nelle vicinanze di Rjazan, dove si diceva che fossero apparsi i francesi.

       Durante questo lungo viaggio, m.lle Bourienne, Dessales e la servitù della
principessina Mar'ja restarono stupiti dalla sua fermezza d'animo e dalla sua resistenza
fisica. Andava a dormire per ultima e si alzava per prima, nessuna difficoltà poteva
fermarla. Grazie alla sua attività e alla sua energia, che lei riusciva a trasmettere anche ai
suoi compagni di viaggio, alla fine della seconda settimana giunsero a Jaroslàvl.

       L'ultimo periodo del suo soggiorno a Voronež era stato, per la principessina Mar'ja,
il più felice della sua vita. Ormai l'amore che provava per Rostov non la tormentava, non
la sconvolgeva più. Quell'amore riempiva tutta la sua anima, era diventato parte di lei, e
lei non lottava più contro quel sentimento. Negli ultimi tempi la principessina Mar'ja si era
convinta di essere amata e di amare, anche se mai lo confessava a se stessa in modo chiaro
e definito. Se ne era potuta convincere durante il suo ultimo incontro con Nikolaj, quando
lui era venuto a comunicarle che suo fratello si trovava con i Rostov. Nikolaj non aveva
fatto nessuna allusione alla possibilità che ora, in caso di guarigione del principe Andrej,
quest'ultimo avrebbe potuto riallacciare gli antichi rapporti con Nataša, ma la
principessina Mar'ja aveva capito, dall'espressione del suo volto, che lui si rendeva conto
di quella possibilità, e ci pensava. E nonostante ciò, l'atteggiamento di Nikolaj nei suoi
confronti, cauto, delicato e affettuoso, non soltanto non era mutato, ma egli sembrava
persino felice che la parentela con la principessina Mar'ja gli consentisse di esprimerle più
liberamente la sua amicizia-amore: così almeno credeva la principessina Mar'ja. Lei sapeva
di amare per la prima e l'ultima volta nella sua vita, sapeva di essere riamata; ed era felice,
tranquilla sotto questo riguardo.

       Questa felicità puramente spirituale, però, non solo non le impediva di sentire in
tutta la sua intensità il dolore per il fratello, ma anzi, tranquillizzando il suo spirito, in un
certo senso le permetteva di abbandonarsi in pieno al sentimento verso il fratello. Questo
sentimento era così forte, al momento della partenza da Voronež, che quelli che
l'accompagnavano, vedendo la sua espressione sofferente e disperata, erano convinti che si
sarebbe ammalata lungo la strada; e invece proprio le difficoltà e le preoccupazioni del
viaggio, che la principessina Mar'ja affrontò con tanta energia, diedero tregua al suo
dolore, infondendole nuova forza.

       Come sempre succede in questi casi, la principessina Mar'ja pensava unicamente al
viaggio, senza ricordarne lo scopo. Ma avvicinandosi a Jaroslàvl, quando di nuovo
cominciò a pensare a ciò che poteva attenderla - e non più fra qualche giorno, ma quella
sera stessa - l'agitazione della principessina Mar'ja giunse al grado estremo.
                                                                                            1160
www.writingshome.com
                               Lev Nicolaevic Tolstoj – Guerra e pace


       L'hajduk, che era stato mandato avanti in città per informarsi dove stessero a
Jaroslàvl i Rostov, e quali fossero le condizioni del principe Andrej, venne incontro, alla
barriera della città, al resto del convoglio, in arrivo, vide e restò sbigottito nello scorgere il
viso terribilmente pallido della principessina Mar'ja, affacciata al finestrino.

       «Ho saputo tutto, eccellenza: i Rostov stanno in piazza, nella casa del mercante
Bronnikov. Non è lontano, proprio in riva al Volga,» disse l'haiduk.

       La principessina Mar'ja lo guardava con un'aria spaventata e interrogativa, senza
capire perché lui non rispondesse alla domanda più importante: come stava suo fratello?
Fu m.lle Bourienne che fece, per conto della principessina, quella domanda.

       «Come sta il principe?» domandò.

       «Sua eccellenza sta con loro, nella stessa casa.»

       «Dunque è vivo,» pensò la principessina e chiese a bassa voce:

       «Come sta?»

       «I domestici dicono che sta sempre nelle stesse condizioni.»

       Cosa significasse «nelle stesse condizioni» la principessina non stette a chiederlo e,
dopo aver gettato uno sguardo di sfuggita, senza darlo a vedere, al piccolo Nikoluška che
stava seduto davanti a lei e gioiva alla vista della città, chinò la testa e non la rialzò più,
finché la pesante carrozza, scricchiolando, sussultando e traballando non si fermò. I
predellini scattarono in fuori con un gran fracasso.

       Gli sportelli si aprirono. A sinistra c'era dell'acqua (il grande fiume), a destra una
scalinata d'ingresso. Sulla scalinata c'era gente, alcuni domestici e una ragazza accesa in
viso, con una grande treccia nera, che sorrideva - come parve alla principessina Mar'ja - in
modo sgradevole e ipocrita (era Sonja). La principessina salì di corsa per le scale; la
ragazza dal sorriso ipocrita disse: «Di qui, di qui!» e la principessina si trovò in
anticamera, di fronte a una donna anziana, di tipo orientale, che le veniva rapidamente
incontro con un'espressione commossa. Era la vecchia contessa. Questa abbracciò la
principessina Mar'ja e si mise a baciarla.

       «Mon enfant!» esclamò. «Je vous aime et vous connais depuis longtemps.»

       Nonostante fosse profondamente agitata, la principessina capì che aveva di fronte
la contessa, e che bisognava dirle qualcosa. Senza sapere neppure lei come, pronunciò


                                                                                             1161
www.writingshome.com
                                 Lev Nicolaevic Tolstoj – Guerra e pace


quelle parole di cortesia in francese, con lo stesso tono di quelle che le erano state appena
rivolte, e poi domandò come stava lui.

       «Il dottore dice che è fuori pericolo,» rispose la contessa, ma mentre diceva così levò
con un sospiro gli occhi verso l'alto, e la sua espressione, nel compiere quel gesto,
contrastava con le sue parole.

       «Dov'è? È possibile vederlo?» domandò la principessina.

       «Subito, principessina, subito, amica mia. E questo è suo figlio?» disse, rivolgendosi
a Nikoluška, che in quel momento era entrato insieme a Dessalles. «Ci sarà posto per tutti,
la casa è grande. Oh, che bambino delizioso!»

       La contessa condusse la principessina in salotto. Sonja si mise a chiacchierare con
m.lle Bourienne, mentre la contessa carezzava e vezzeggiava il bambino. Poi nella stanza
entrò il vecchio conte e salutò la principessina.

       Il vecchio conte era straordinariamente cambiato, da quando la principessina
l'aveva visto l'ultima volta. Era un vecchietto arzillo, allegro, sicuro di sé: adesso la sua
aria smarrita faceva quasi pena. Parlando con la principessina, si guardava continuamente
intorno, come per chiedere ai presenti se si stava comportando a dovere.

       Dopo la rovina di Mosca e del suo patrimonio, distolto all'improvviso dalla vita cui
era avvezzo, aveva perso la consapevolezza della propria importanza e stentava a
ritrovare il suo posto nella nuova realtà.

       Nonostante fosse completamente presa dal desiderio di vedere al più presto il
fratello, e irritata perché proprio in un momento simile quella gente la tratteneva, e
s'attardava a vezzeggiare ipocritamente il nipotino, la principessina non poteva fare a
meno di notare tutto ciò che accadeva intorno a lei, e sentiva che era necessario obbedire,
per un certo tempo, alle regole di quel nuovo mondo nel quale era entrata. Sapeva che era
indispensabile e, sebbene quell'attesa le costasse molto, non provava alcun astio nei
confronti dei suoi ospiti.

       «Questa è mia nipote,» disse il conte, presentando Sonja. «Voi non la conoscevate,
principessina?»

       La principessina si voltò verso Sonja e, cercando di soffocare il vago senso
d'antipatia che nell'intimo provava per quella ragazza, la baciò. Ma tutti quei convenevoli
cominciavano, ormai, a infastidirla, soprattutto, perché dimostravano che lo stato d'animo
dei presenti era molto lontano dal suo.
                                                                                         1162
www.writingshome.com
                               Lev Nicolaevic Tolstoj – Guerra e pace


       «Dov'è lui?» domandò ancora una volta.

       «È da basso, c'è Nataša con lui,» rispose Sonja arrossendo.

       «Abbiamo già mandato qualcuno a informarsi delle sue condizioni. Ma lei sarà
stanca, principessina...»

       La stizza e il disappunto fecero spuntare le lacrime agli occhi della principessina. Si
girò dall'altra parte e stava per chiedere nuovamente alla contessa di dove si passava per
andare da lui, quando dal corridoio si udirono dei passi leggeri, precipitosi, quasi allegri.
La principessina si voltò e vide entrare di corsa nella stanza Nataša, quella Nataša che in
quel lontano incontro a Mosca le era piaciuta così poco.

       Ma alla principessina bastò guardare Nataša negli occhi, per comprendere che
quella era la sua sincera compagna di dolore e quindi sua amica. Le corse incontro e,
abbracciandola, scoppiò a piangere sulla sua spalla.

       Quando Nataša, che stava vegliando al capezzale del principe Andrej, aveva saputo
dell'arrivo della principessina Mar'ja, era subito uscita in silenzio dalla stanza di lui e a
passi rapidi, allegri come alla principessina era sembrato, era corsa da lei.

       Il suo viso agitato, quand'era entrata nel salotto, esprimeva una cosa sola: il suo
sconfinato amore per lui, per lei, per tutto ciò che era vicino all'uomo amato, la sua pietà e
il suo dolore per gli altri, il suo appassionato desiderio di dedicare tutta se stessa per
alleviare le pene altrui. Si vedeva che in quel momento nell'animo di Nataša era presente il
più lontano pensiero di se stessa, dei suoi rapporti con lui.

       La sensibile principessina Mar'ja aveva capito tutto questo, sin dal primo sguardo e
ora piangeva con dolorosa voluttà sulla sua spalla.

       «Andiamo, andiamo da lui, Marie,» disse Nataša, conducendola in un'altra stanza.

       La principessina Mar'ja sollevò il viso, si asciugò le lacrime e si rivolse a Nataša.
Sentiva che da lei avrebbe capito, avrebbe saputo tutto.

       «Come...» cominciò a chiedere, ma di colpo si interruppe.

       Comprese che in quel momento le parole erano inutili: per le domande come per le
risposte. La faccia e gli occhi di Nataša le avrebbero detto tutto quello che la voce sapeva.

       Nataša la guardava, ma sembrava che avesse dei timori, dei dubbi: era incerta se
dire tutto quello che sapeva, come se nell'intimo sentisse che di fronte a quegli occhi

                                                                                          1163
www.writingshome.com
                               Lev Nicolaevic Tolstoj – Guerra e pace


luminosi, che penetravano fino in fondo al suo cuore, non si poteva non dire tutta, tutta la
verità, così come lei l'aveva vista. Le labbra le tremarono, intorno alla bocca comparvero
piccole grinze, e, scoppiando in singhiozzi, Nataša si nascose il viso fra le mani.

       La principessina Mar'ja comprese tutto.

       E tuttavia continuava a sperare e domandò con parole in cui non credeva:

       «Ma com'è la sua ferita? Come sta, nel complesso?»

       «Voi, voi... vedrete,» poté dire soltanto Nataša.

       Per un po' rimasero sedute da basso, vicino alla sua camera, per rimettersi dal
pianto ed entrare da lui con visi tranquilli.

       «Che decorso ha avuto la malattia? È molto che è peggiorato? Quando è successo
questo?» domandava la principessina Mar'ja.

       Nataša raccontò che in un primo tempo il pericolo era rappresentato dallo stato
febbrile e dai terribili dolori, ma che, vicino a Troica, quel pericolo era passato e al dottore
era rimasto un solo timore: la cancrena. Ma anche questo pericolo era passato. Quando
erano arrivati a Jaroslàvl, la ferita aveva cominciato a suppurare (Nataša, ormai, sapeva
tutto circa la suppurazione, e altre cose del genere), e il dottore aveva detto che la
suppurazione poteva avere buon esito. Era sopravvenuta la febbre. Il dottore aveva detto
che quella febbre non era poi così pericolosa.

       «Ma due giorni fa,» cominciò Nataša, «improvvisamente è avvenuto questo...», qui si
trattenne dal singhiozzare. «Non so perché, ma vedrete voi stessa in che stato si trova...»

       «S'è indebolito? È dimagrito?» domandò la principessina.

       «No, non è questo, peggio. Vedrete. Ah, Marie, è troppo buono, lui non può, non
può vivere, perché...»



XV



       Quando Nataša, con gesto abituale, aprì la porta, facendo passare avanti la
principessina, quest'ultima si sentiva già in gola i singhiozzi. Per quanto si fosse preparata,


                                                                                           1164
www.writingshome.com
                               Lev Nicolaevic Tolstoj – Guerra e pace


sforzandosi di restare calma, sapeva che non avrebbe avuto la forza di vederlo senza
piangere.

       La principessina Mar'ja aveva capito cosa intendesse dire Nataša con le parole: gli è
avvenuto questo due giorni fa. Intendeva dire che lui, improvvisamente, aveva ceduto, e quel
cedimento, quell'intenerimento erano i sintomi di morte. Avvicinandosi alla porta, la
principessina si raffigurava quel viso di Andrjuša che le era noto dagli anni dell'infanzia,
tenero, mite, dolce, quel viso che tanto di rado aveva avuto in seguito, e che perciò le
faceva sempre tanta impressione. Sapeva che lui le avrebbe detto delle parole blande,
tenere, come quelle che le aveva detto suo padre prima di morire, e che lei non lo avrebbe
sopportato e sarebbe scoppiata a piangere davanti a lui. Ma sapeva che, presto o tardi,
doveva succedere, e s'era decisa a entrare nella stanza. Il pianto le saliva in gola, sempre
più su, sempre più su, a misura che i suoi occhi miopi andavano distinguendo nella
penombra la sagoma del suo corpo, cercando di scorgere i suoi lineamenti; finché, ecco,
vide il suo viso e incontrò il suo sguardo.

       Era disteso sul divano, sollevato sui guanciali, in una vestaglia di petit-gris. Era
magro e pallido. Una mano, d'un biancore diafano, teneva un fazzoletto; l'altra toccava,
con tenui movimenti delle dita, i sottili, lunghi baffi. I suoi occhi guardavano i nuovi
arrivati.

       Vedendo il suo viso e incrociando il suo sguardo, la principessina Mar'ja aveva
rallentato il passo e improvvisamente aveva sentito che le lacrime le si erano asciugate e i
singhiozzi si erano fermati. L'espressione del suo viso e del suo sguardo le avevano dato,
di colpo, un'intensa sensazione di timidezza, di colpevolezza.

       «Ma di che cosa sono colpevole?» si domandò. «Di vivere e di pensare alle cose
della vita, mentre io...» rispose lo sguardo freddo, severo di lui.

       In quello sguardo profondo, che sembrava fisso non fuori di sé, ma dentro di sé,
c'era quasi dell'ostilità, quando, lentamente, lo portò sulla sorella e su Nataša.

       Si baciò con la sorella la mano nella mano, com'era loro abitudine.

       «Benvenuta, Marie, come hai fatto ad arrivare fin quaggiù?» disse con una voce
indifferente ed estranea, come il suo sguardo.

       Se avesse lanciato un grido disperato, quel grido avrebbe fatto meno orrore alla
principessina Mar'ja del suono di quella voce.



                                                                                       1165
www.writingshome.com
                                Lev Nicolaevic Tolstoj – Guerra e pace


       «E hai portato anche Nikoluška?» disse ancora, sempre con voce lenta e
indifferente, con un evidente sforzo della memoria.

       «Come va ora la tua salute?» chiese la principessina Mar'ja, meravigliandosi lei
stessa di quel che veniva dicendo.

       «Questo, amica mia, bisogna chiederlo al dottore,» disse lui, e, facendo, palesemente
un nuovo sforzo per essere affettuoso, disse con la sola bocca (si vedeva che non pensava
affatto a quello che diceva):

       «Merci, chère amie, d'étre venue.»

       La principessina Mar'ja gli strinse la mano. Questo suo gesto lo fece accigliare
impercettibilmente. Taceva, e lei non sapeva che cosa dire. Le era chiaro, ormai, cosa gli
fosse avvenuto da due giorni prima. Nelle parole, nel tono di lui, specialmente nel suo
sguardo - uno sguardo quasi ostile - si avvertiva l'estraneità da tutto ciò che è terreno,
sensazione raccapricciante, per una persona viva. Evidentemente egli stentava a
comprendere tutto ciò che fosse vivo; ma, nello stesso tempo, si sentiva che non
comprendeva ciò che è vivo non perché fosse ormai incapace di comprendere, ma perché
alla sua mente s'era rivelato qualcosa d'altro, qualcosa che non era e non poteva essere
compreso dai vivi, e che assorbiva tutto il suo essere.

       «Già, ecco in che strano modo il destino ci ha fatti ritrovare!» esclamò a un tratto,
rompendo il silenzio, e indicò Nataša. «Lei, adesso, non m'abbandona nemmeno per un
attimo.»

       La principessina Mar'ja ascoltava, senza capire ciò che lui diceva. Lui, il sensibile,
affettuoso principe Andrej, come poteva parlare in quel modo in presenza della donna che
amava e che lo amava! Se solo avesse sperato di poter continuare a vivere non avrebbe
parlato con un tono così freddamente offensivo. Se non avesse saputo di morire, come
avrebbe potuto non sentire pietà di lei, come avrebbe potuto dire, in sua presenza, una
frase simile! Poteva esserci una sola spiegazione: che tutto ormai gli era indifferente, e gli
era indifferente perché qualcosa di diverso, di più importante gli si era svelato.

       La conversazione era fredda, slegata, e s'interrompeva ad ogni momento.

       «Marie è passata da Rjazan,» disse Nataša.

       Il principe Andrej non notò che Nataša aveva chiamato Marie sua sorella. E Nataša,
che per la prima volta, in presenza di lui, l'aveva chiamata così, ne restò lei stessa sorpresa.


                                                                                           1166
www.writingshome.com
                               Lev Nicolaevic Tolstoj – Guerra e pace


       « Ebbene?» disse lui.

       «Ha saputo che Mosca è andata tutta a fuoco, da cima a fondo, pare che...»

       Nataša si fermò: non poteva continuare. Era evidente che lui si sforzava di ascoltare,
ma non ci riusciva.

       «Sì, dicono che sia andata a fuoco,» mormorò. «È molto triste,» e si mise a guardare
davanti a sé, mentre con le dita si ravviava i baffi, con un gesto meccanico. «E tu, Marie,
hai incontrato il conte Nikolaj?» disse a un tratto il principe Andrej, e si capiva che voleva
far loro piacere. «Ha scritto che gli sei piaciuta molto,» proseguì con semplicità e
tranquillità, non più in grado, evidentemente, di comprendere il complesso significato che
le sue parole avevano per i vivi. «Se anche a te lui fosse piaciuto sarebbe bene... che vi
sposaste,» aggiunse un po' più velocemente, come se si rallegrasse d'aver trovato, infine, le
parole giuste.

       La principessina Mar'ja ascoltava le sue parole, ma esse ormai non avevano per lei
nessun altro valore se non quello di dimostrare quanto terribilmente lontano fosse ormai
da tutto ciò che è vivo.

       «Perché parlare di me!» disse tranquilla, e guardò Nataša.

       Nataša, sentendo su di sé quegli occhi, non alzò il suo sguardo. Di nuovo tutti
tacquero.

       «André, vuoi... » disse a un tratto la principessina Mar'ja con voce tremante, «vuoi
vedere Nikoluška? Parlava sempre di te.»

       Per la prima volta, il principe Andrej ebbe un lieve sorriso, ma la principessina
Mar'ja, che conosceva bene ogni sfumatura del suo volto, comprese con orrore che non era
un sorriso di gioia, di tenerezza per il figlio, ma di quieto, mite sarcasmo per il suo vano
tentativo di far rinascere in lui la commozione, ricorrendo all'argomento del figlio.

       «Sì, sono molto contento di vedere Nikoluška. Sta bene?»

       Quando gli condussero Nikoluška, che guardava spaventato suo padre, ma senza
piangere, giacché nessuno piangeva, il principe Andrej lo baciò, ma era evidente che non
sapeva che cosa dirgli.

       Quando Nikoluška fu ricondotto via, la principessina Mar'ja si accostò ancora una
volta al fratello, lo baciò e, non avendo la forza di trattenersi oltre, scoppiò in lacrime. Lui
la fissò intensamente.
                                                                                           1167
www.writingshome.com
                              Lev Nicolaevic Tolstoj – Guerra e pace


       «Pensi a Nikoluška?» chiese.

       La principessina Mar'ja annuì col capo, fra le lacrime.

       «Marie, tu conosci il Vang... » ma s'interruppe bruscamente.

       «Che cosa dici?»

       «Nulla. Non bisogna piangere qui,» disse continuando a fissarla con quel suo
sguardo gelido.



       Quando la principessina Mar'ja era scoppiata in lacrime, lui aveva capito che
piangeva perché Nikoluška sarebbe rimasto senza padre. Con un grande sforzo su se
stesso, aveva cercato allora di tornare indietro, verso la vita, per comprendere il loro modo
di agire e di pensare.

       «Sì, a loro una cosa simile deve sembrare penosa!» s'era detto. «E com'è semplice,
invece!»

       «Gli uccelli del cielo non seminano, non mietono, ma il Padre vostro li nutre,» s'era
detto, e avrebbe voluto dirlo anche alla principessina. «Ma no, intenderebbero a modo
loro, non comprenderebbero! Loro non possono capire che tutti questi affetti, a cui
tengono tanto, che tutti i nostri pensieri, tutti questi pensieri che ci sembrano così
importanti, non sono necessari. Non possiamo intenderci l'un l'altro!» e aveva taciuto.

       Il figlio del principe Andrej aveva sette anni. Sapeva appena leggere, non conosceva
nulla. Dopo quel giorno conobbe molte cose della vita, acquistò nozioni, spirito
d'osservazione, esperienza; ma anche se avesse posseduto allora tutte le facoltà acquistate
in seguito, col tempo, non avrebbe potuto comprendere meglio e più profondamente di
quanto lo comprendesse ora, il significato della scena, alla quale aveva assistito fra il
padre, la principessina Mar'ja e Nataša. Capì tutto e uscì dalla camera, senza piangere, si
avvicinò in silenzio a Nataša che era uscita dietro di lui, la guardò timidamente con i suoi
occhi bellissimi, pensierosi; il suo labbro superiore, un po' sollevato all'insù, ebbe un
tremito: si appoggiò a lei con la testa e scoppiò a piangere.

       Da quel giorno, sfuggiva Dessalles, sfuggiva alle moine della contessa e se ne stava
tutto solo, oppure si avvicinava timidamente alla principessina Mar'ja e a Nataša, alla
quale adesso sembrava più affezionato che alla zia; e in modo quieto, riservato,
dimostrava loro il suo affetto.

                                                                                          1168
www.writingshome.com
                              Lev Nicolaevic Tolstoj – Guerra e pace


        Uscendo dalla camera del principe Andrej, la principessina Mar'ja aveva ormai
compreso a fondo tutto ciò che le aveva accennato il volto di Nataša. Non parlò più a
Nataša della speranza che lui si salvasse. Si alternava con lei al suo capezzale, e non
piangeva più, ma pregava incessantemente, rivolgendo tutta la sua anima all'Eterno,
all'Imperscrutabile, la cui presenza era adesso così tangibile accanto a quell'uomo in fin di
vita.



XVI



        Il principe Andrej non solo sapeva che sarebbe morto, ma sentiva che stava
morendo, sentiva d'essere già morto per metà. Provava un senso di estraneità da ogni cosa
terrena e insieme un'impressione - strana e gioiosa - di leggerezza. Senza fretta né ansia,
attendeva quello che doveva accadere. Quella cosa terribile, eterna, sconosciuta e lontana,
la cui presenza non aveva mai cessato di avvertire durante tutta la sua vita, adesso gli era
vicina e - per quello strano stato di leggerezza in cui ora si trovava - quasi comprensibile e
percettibile...

        Prima, aveva paura della fine. Due volte aveva provato quel terribile tormento della
paura della morte, della fine; adesso non lo capiva più.

        La prima volta che aveva provato quel tormento era stato quando la granata si era
messa a roteare come una trottola davanti ai suoi occhi, e lui aveva alzato lo sguardo alle
stoppie, ai cespugli, al cielo, cosciente che lì, davanti a lui c'era la morte. Quando, dopo la
ferita, aveva ripreso i sensi e in fondo all'anima, come se si fosse liberato dagli impacci
della vita terrena, era sbocciato quel fiore dell'amore eterno, libero, indipendente dalla
vita, la morte ormai non gli faceva più paura, e aveva smesso di pensarci.

        Quanto più, in quelle ore di penosa solitudine e di semincoscienza trascorse dopo la
ferita, aveva riflettuto al nuovo principio dell'amore eterno che gli s'era svelato, tanto più,
senza avvedersene s'era venuto distaccando dalla vita terrena. Amare tutto, tutti,
sacrificare in ogni momento se stesso per l'amore: voleva dire non amare nessuno, voleva
dire non vivere di questa vita terrena. E quanto più egli si compenetrava in quel principio
d'amore, tanto più rinunciava alla vita, e tanto più radicalmente distruggeva quella
terribile barriera che sta, se non c'è l'amore, fra la vita e la morte. Quando, nei primi tempi
della malattia, pensava che avrebbe dovuto morire, diceva a se stesso: «Ebbene, tanto
meglio.»

                                                                                          1169
www.writingshome.com
                               Lev Nicolaevic Tolstoj – Guerra e pace


       Ma dopo quella notte a Mytišèi, quando, immerso in una sorta di delirio, gli era
apparsa colei che aveva tanto desiderato, e quando, premendosi la mano di lei sulle
labbra, aveva pianto sommesse lacrime di gioia, l'amore per quella donna si era
inavvertitamente insinuato nel suo cuore e l'aveva nuovamente legato alla vita. E pensieri
gioiosi e tormentosi avevano cominciato ad attraversargli la mente. Se ricordava quel
momento al posto di medicazione, quando aveva scorto Kuragin, non poteva più tornare
al sentimento di allora; ora lo tormentava soltanto la domanda se l'altro fosse ancora vivo.
E non osava chiederlo a nessuno.

       La malattia aveva continuato il suo normale decorso, ma quello che Nataša
chiamava: «gli è accaduto questo», era sopravvenuto due giorni prima dell'arrivo della
principessina Mar'ja. Era stata un'estrema lotta interiore fra la vita e la morte, in cui la
morte era uscita vittoriosa. Era stata un'improvvisa consapevolezza di essere ancora
attaccato alla vita, che gli si presentava sotto la forma dell'amore per Nataša, e un ultimo,
definitivo accesso di terrore di fronte all'ignoto.

       Era sera. Come di solito dopo il pasto, si trovava in un leggero stato febbrile e i suoi
pensieri erano straordinariamente chiari. Sonja era seduta al tavolo. Si era assopito. A un
tratto l'aveva invaso un'intensa sensazione di felicità.

       «Ah, è lei che è entrata!» aveva detto a se stesso.

       Effettivamente al posto di Sonja ora stava seduta Nataša, che era appena entrata
nella stanza a passi silenziosi.

       Da quando Nataša aveva cominciato ad assisterlo, aveva sempre percepito
nettamente la sensazione fisica della sua vicinanza. Gli stava seduta accanto, nella
poltrona, girata verso di lui per ripararlo dalla luce della candela, intenta a far la calza.
(Aveva imparato a far la calza da quando, una volta, il principe Andrej le aveva detto che
nessuno sa assistere meglio i malati delle vecchie njanje che fanno la calza, e che nell'atto di
far la calza c'è qualcosa che infonde calma.) Le sue dita sottili muovevano rapidamente i
ferri, ed egli vedeva distintamente il profilo pensoso del suo viso chinato. Nataša fece un
movimento e il gomitolo le rotolò giù dalle ginocchia. Lei trasalì, si voltò a guardarlo e,
facendo schermo alla candela con la mano, si piegò con un movimento cauto, flessuoso,
preciso; raccolse il gomitolo e si rimise a sedere nella posizione di prima.

       Lui la guardava immobile e capiva che, dopo il movimento che aveva fatto, lei
avrebbe avuto bisogno di tirare un sospiro profondo, ma non si decideva a farlo, e
misurava il respiro con precauzione.

                                                                                           1170
www.writingshome.com
                                 Lev Nicolaevic Tolstoj – Guerra e pace


       Al convento di Troica, avevano parlato del passato e lui le aveva detto che, se fosse
vissuto, avrebbe ringraziato per sempre Dio della ferita che l'aveva riunito a lei; ma da
allora non avevano mai più parlato dell'avvenire.

       «Potrà avverarsi, questo, o non potrà avverarsi?» pensava lui adesso, osservandola
e ascoltando il leggero suono metallico dei ferri. «Possibile che il destino mi abbia riunito
in modo così strano a lei, solo per poi farmi morire?... Possibile che la verità della vita mi si
sia svelata solo per farmi comprendere d'aver vissuto nella menzogna? Io l'amo più di
ogni cosa al mondo. Ma che debbo farci, se l'amo tanto?» disse e gli sfuggì un gemito, per
un'abitudine presa nel corso delle sue sofferenze.

       Sentendo quel suono, Nataša aveva posato la calza, si era piegata verso di lui e,
notando i suoi occhi lucidi, si era avvicinata con passo leggero e si era chinata su di lui.

       «Non dormite?»

       «No, vi sto guardando da un pezzo, vi ho sentita entrare. Nessuno come voi mi dà
tanta pace... tanta luce. Avrei voglia di piangere di gioia.»

       Nataša gli si avvicinò ancor di più. Il suo viso splendeva d'una gioia estatica.

       «Nataša, io vi amo troppo. Vi amo più di ogni altra cosa al mondo.»

       «E io?» Si voltò per un attimo dall'altra parte. «E perché troppo?» disse.

       «Perché troppo?... Ditemi, cosa pensate, cosa sentite nell'anima, proprio nel
profondo dell'anima: vivrò? Cosa pensate?»

       «Io ne sono sicura, sicura!» gridò quasi Nataša stringendogli tutt'e due le mani con
un gesto appassionato.

       Egli tacque per un po'.

       «Come sarebbe bello!» disse, e prendendole una mano, gliela baciò.

       Nataša era felice e sconvolta; ma subito si riscosse, ricordò che non si poteva fare
così, che lui aveva bisogno di tranquillità.

       «Però non dormivate,» disse, tentando di soffocare la propria gioia. «Cercate di
addormentarvi... vi prego.»

       Le strinse la mano prima di lasciarla andare, e lei tornò verso la candela e si sedette
nella posizione di prima. Due volte si voltò a guardarlo: gli occhi di lui continuavano a

                                                                                            1171
www.writingshome.com
                              Lev Nicolaevic Tolstoj – Guerra e pace


fissarla, scintillanti. Allora si obbligò a fare un certo numero di maglie, dicendo a se stessa
che non si sarebbe voltata a guardarlo finché non le avesse terminate.

       Difatti, poco dopo, lui chiuse gli occhi e si addormentò. Ma non dormì a lungo, e si
svegliò d'improvviso, coperto da un sudore gelido.

       Addormentandosi, aveva continuato a pensare a ciò che aveva tenuto occupato il
suo pensiero per tutto quel tempo: alla vita e alla morte. E soprattutto alla morte: la sentiva
più vicina.

       «L'amore? Che cos'è l'amore?» pensava. «L'amore è d'ostacolo alla morte. L'amore è
vita. Capisco solo quello che amo. Tutto è, tutto esiste soltanto perché io amo. Tutto è
tenuto in vita dall'amore. L'amore è Dio, e per me, parte infinitesimale dell'amore, morire
significa ritornare alla sorgente eterna e universale». Questi pensieri gli parvero
rassicuranti. Ma erano soltanto pensieri. In essi mancava qualcosa, c'era qualcosa di
unilaterale, di soggettivo, di intellettualistico: mancava l'evidenza. E restava sempre la
stessa inquietudine, la stessa incertezza... Poi si riaddormentò.

       In sogno si vide coricato nella stessa stanza in cui davvero si trovava, ma non era
ferito, stava bene. Molte persone, insignificanti, indifferenti, stanno davanti a lui. E lui
parla con loro, discute di cose senza importanza. Quelle persone stanno per partire per
chissà dove. Il principe Andrej ha la vaga sensazione che tutto questo sia insensato,
ricorda di avere molte altre preoccupazioni, più importanti, ma continua a pronunciare
parole vuote e argute, destando la meraviglia dei presenti. A poco a poco,
inavvertitamente, tutte queste persone cominciano a sparire, e a tutto si sostituisce la
questione della porta: è chiusa ma non sbarrata. Lui si alza e va alla porta per chiuderla col
catenaccio. Tutto sembra dipendere dal fatto che riesca o meno a chiudere la porta. Fa per
muoversi, per avviarsi, ma le sue gambe non si muovono; sa che non riuscirà a chiudere la
porta e tuttavia si tende dolorosamente, al limite delle proprie forze. E una paura
terrificante s'impossessa di lui. È la paura della morte: al di là della porta c'è quella cosa.
Ma, quando arriva, con movimenti stentati e goffi, a trascinarsi fino alla porta, quella cosa
terribile, incalzando dall'altra parte, la spinge, vi preme contro. Qualcosa di sovrumano -
la morte - fa impeto contro la porta ed è necessario trattenerla. Lui s'aggrappa alla porta, fa
un estremo sforzo - chiuderla ormai è impossibile - almeno per trattenerla, ma le sue forze
sono deboli, maldestre, e la porta, premuta da quella cosa orrenda, si apre e poi di nuovo
si richiude.




                                                                                          1172
www.writingshome.com
                               Lev Nicolaevic Tolstoj – Guerra e pace


       Ancora una volta, dall'altra parte della soglia, si sentì spingere. Gli ultimi sforzi
furono vani e i due battenti si aprirono senza rumore. La cosa entrò, la cosa era la morte. E
il principe Andrej moriva.

       Ma in quel momento stesso il principe Andrej si ricordò che dormiva; e, nel
momento stesso in cui moriva, compiendo uno sforzo su se stesso, si svegliò.

       «Sì, questa era la morte. Io sono morto - e mi sono svegliato. Sì, la morte è un
risveglio,» la sua anima fu come illuminata da questo pensiero, e il velo che finora aveva
nascosto l'ignoto si sollevò dinanzi allo sguardo della sua mente. Ebbe la sensazione che
dentro di lui si liberasse una forza che finora era stata violentemente costretta, e per la
prima volta avvertì quello strano senso di leggerezza che da allora non lo abbandonò mai.

       Quando, svegliatosi in un sudore freddo, si era agitato sul divano, Nataša si era
avvicinata e gli aveva domandato che cos'avesse. Lui non le aveva risposto e l'aveva
guardata in modo strano, senza capire cosa gli dicesse.

       Ecco cosa gli era successo due giorni prima dell'arrivo della principessina Mar'ja.
Da quel giorno, come aveva detto il dottore, la febbre che lo tormentava aveva preso un
carattere maligno, ma Nataša non si preoccupava di quello che diceva il dottore; vedeva
coi suoi stessi occhi quei tremendi sintomi mortali, che per lei erano indiscutibili.

       Da quel giorno, insieme al risveglio dal sonno, per il principe Andrej, era
cominciato il risveglio dalla vita. E in proporzione alla durata della vita, esso non gli
sembrava più lento del risveglio dal sonno in proporzione alla durata del suo incubo.

       Non c'era nulla di terribile e di brusco in quel lento risveglio.

       Le ultime giornate e ore di lui trascorrevano in modo semplice e uguale. La
principessina Mar'ja, e Nataša, che non si allontanavano nemmeno per un attimo da lui, lo
sentivano. Non piangevano, non tremavano e negli ultimi tempi, consapevoli del suo
peggioramento, non era più lui che assistevano (lui non c'era già più, era già lontano), ma
il più vicino ricordo di lui: il suo corpo. Era tanta, in entrambe, la forza del loro
sentimento, che non si impressionavano per l'aspetto esteriore, pauroso, della morte, né
provavano il bisogno di esasperare il proprio dolore. Non piangevano né in sua presenza,
né lontano da lui, e neanche parlavano mai di lui fra loro. Sentivano che non potevano
esprimere a parole ciò che avevano compreso nell'intimo.

       Entrambe lo vedevano sprofondare sempre più giù, sempre più lontano da loro,
chissà dove, ed entrambe sapevano che così doveva essere, che così era giusto.

                                                                                        1173
www.writingshome.com
                              Lev Nicolaevic Tolstoj – Guerra e pace


      Ricevette gli ultimi sacramenti, tutti vennero a dirgli addio. Quando gli portarono il
figlio, lo sfiorò appena con un bacio e poi si voltò dall'altra parte, non perché provasse
dolore e pietà (la principessina Mar'ja e Nataša lo capivano), ma solo perché supponeva
d'aver fatto tutto quello che da lui s'aspettavano. Ma quando gli dissero di benedire il
figlio, eseguì quanto ancora da lui si esigeva, e volse intorno lo sguardo come per
domandare se non occorresse fare altro.

      Quando sopravvennero le ultime contrazioni del corpo, abbandonato dallo spirito,
la principessina Mar'ja e Nataša erano presenti.

      «È finita?!» disse la principessina Mar'ja, quando il corpo disteso innanzi a loro,
immobile da qualche minuto, cominciò a raffreddarsi. Nataša si avvicinò, guardò gli occhi
del morto e si affrettò a chiuderli. Li chiuse e anziché baciarli, si appoggiò con la fronte a
quello che era il più prossimo ricordo di lui.

      «Dov'è andato? Dov'è adesso?...»

      Quando il corpo, lavato e vestito, fu nella bara sul tavolo, tutti si avvicinarono per
rendergli l'estremo saluto, e tutti piangevano.

      Nikoluška piangeva per lo straziante sbigottimento che gli lacerava il cuore. La
contessa e Sonja piangevano per compassione di Nataša, e perché lui non c'era più. Il
vecchio conte piangeva perché presto, lo sentiva, anche lui avrebbe affrontato quel passo
tremendo.

      Adesso anche Nataša e la principessina Mar'ja piangevano, ma non per il loro
personale, intimo dolore; piangevano per la reverente commozione che aveva invaso le
loro anime in presenza del semplice e solenne mistero della morte.



PARTE SECONDA




I



      All'intelletto umano, le cause dei fenomeni sono inaccessibili nella loro totalità. Ma
il bisogno di ricercare le cause è insito nell'anima dell'uomo. E l'intelletto umano, non
                                                                                         1174
www.writingshome.com
                              Lev Nicolaevic Tolstoj – Guerra e pace


riuscendo a entrare nell'infinità e nella complessità delle condizioni dei fenomeni, ciascuna
delle quali, presa a sé, può apparire una causa, si aggrappa al primo e più accessibile
punto di riferimento e dice: ecco la causa. Negli eventi storici (dove l'oggetto
dell'osservazione sono le azioni umane) il punto di riferimento originario è la volontà
degli uomini; poi viene la volontà degli uomini che hanno una posizione storicamente
preminente, gli eroi della storia. Ma basta penetrare nell'essenza di un qualsiasi evento
storico, vale a dire nell'attività dell'intera massa di uomini che hanno partecipato
all'evento, per convincersi che la volontà dell'eroe della storia non solo non dirige le azioni
delle masse, ma è essa stessa costantemente diretta. Può sembrare che interpretare in un
modo o nell'altro il significato di un evento storico sia una questione senza importanza.
Ma tra chi afferma che i popoli d'Occidente andarono verso Oriente perché Napoleone
aveva voluto così, e chi afferma che questo è avvenuto perché doveva avvenire, c'è la
stessa differenza che c'era un tempo fra chi sosteneva che la Terra sta ferma e i pianeti si
muovono intorno ad essa e chi diceva invece di non sapere su che si regga la Terra ma
d'esser certo che esistono leggi che governano tanto il suo movimento quanto quello degli
altri pianeti. Le cause di un evento storico non esistono né possono esistere, fatta eccezione
per la causa unica di tutte le cause. Esistono, tuttavia, leggi che governano gli eventi, in
parte ignote a noi, in parte verificabili. La scoperta di queste leggi è possibile solo nella
misura in cui si rinunci completamente a ricercare le cause nella volontà di un solo uomo,
così come la scoperta delle leggi che regolano il moto dei pianeti è diventata possibile solo
quando gli uomini hanno rinunciato alla convinzione che la Terra sia immobile.

      Dopo la battaglia di Borodino, la presa di Mosca da parte del nemico e l'incendio
della città, l'episodio che gli storici considerano come il più importante della guerra del
1812 è lo spostamento dell'esercito russo dalla strada di Rjazan a quella di Kaluga e verso
il campo di Tarutino: la cosiddetta marcia laterale oltre Krasnaja Pachra. Gli storici
attribuiscono la gloria di questa impresa geniale a diverse persone e sono in disaccordo
sulla sua esatta attribuzione. Persino gli storici stranieri, persino quelli francesi,
riconoscono la genialità dei comandanti russi parlando della cosiddetta marcia laterale.
Ma è molto difficile capire perché gli scrittori militari, e sulle loro orme tutti gli altri,
suppongano che questa marcia laterale sia la straordinaria invenzione di un determinato
individuo, che in questo modo causò la salvezza della Russia e la rovina di Napoleone. In
primo luogo, è difficile capire in che consistano l'intelligenza e la genialità dello
spostamento, giacché per intuire che la migliore posizione di un esercito (quando non è
sottoposto ad un attacco) è là dove esistono maggiori approvvigionamenti, non occorre
certo un grande sforzo intellettuale. E chiunque, anche uno sciocco ragazzetto di tredici


                                                                                          1175
www.writingshome.com
                               Lev Nicolaevic Tolstoj – Guerra e pace


anni, può intuire senza alcuna fatica che nel 1812, dopo la ritirata da Mosca, la posizione
più vantaggiosa per il nostro esercito era sulla strada di Kaluga.

      In primo luogo, dunque, è incomprensibile attraverso quali elucubrazioni gli storici
siano giunti a ravvisare qualcosa di geniale in questa manovra. Ancor più difficile, in
secondo luogo, è capire perché esattamente gli storici vedano le caratteristiche salutari per
i russi e rovinose per i francesi della manovra stessa, visto che, tenendo presente anche le
circostanze precedenti, concomitanti e successive, la marcia laterale poteva rivelarsi
rovinosa per l'esercito russo e salutare per quello francese. Se, compiuto questo
spostamento, la situazione dell'esercito russo cominciò a migliorare, ciò non significa
affatto che proprio lo spostamento ne sia stato la causa.

      Non soltanto la marcia laterale avrebbe potuto non arrecare vantaggi di sorta, ma
avrebbe potuto essa stessa costituire la rovina dell'esercito russo se non si fosse verificata
la concomitanza di altre circostanze. Che cosa sarebbe accaduto se Mosca non fosse andata
a fuoco? Se Murat non avesse perso di vista i russi? Se Napoleone non fosse rimasto
inattivo? Se presso Krasnaja Pachra l'esercito russo, seguendo il consiglio di Bennigsen e di
Barclay, avesse dato battaglia? Che cosa sarebbe accaduto se i francesi avessero attaccato i
russi mentre questi si ritiravano oltre Pachra? Che cosa sarebbe accaduto se Napoleone,
più tardi, avvicinandosi a Tarutino, avesse attaccato i russi, sia pure con la decima parte
del vigore con cui li aveva attaccati a Smolensk? Che cosa sarebbe accaduto se i francesi
avessero marciato su Pietroburgo?... In tutte queste ipotesi, lungi dal riuscire salutare, la
marcia laterale avrebbe potuto dimostrarsi catastrofica.

      Il terzo punto, ancor più difficile a capirsi degli altri, consiste nel fatto che gli storici
si rifiutano d'ammettere che la marcia laterale non può essere attribuita a nessuna singola
persona; che nessuno l'aveva prevista; che questa manovra, né più né meno della ritirata a
Fili, non poteva esser contemplata allora, nel suo complesso, ma nasceva passo dopo
passo, evento dopo evento, istante dopo istante, da una quantità immensa di circostanze
estremamente disparate, e non si presentò nel suo insieme che quando già si era compiuta
e trasformata in passato.

      Al consiglio di guerra di Fili, l'idea che dominava il comando russo era quella della
ritirata in linea retta, cioè lungo la strada di Nižnij Novgorod, che si presentava come la
soluzione più naturale. Ne è prova il fatto che la maggioranza dei voti, al consiglio, fu
espressa in questo senso, nonché, e in maggior misura, la famosa conversazione intercorsa
dopo il consiglio fra il comandante supremo e Lanskoj, che sovraintendeva agli
approvvigionamenti.     Lanskoj     aveva     riferito   al   comandante     supremo     che    gli
approvvigionamenti per l'esercito erano concentrati in prevalenza lungo il corso dell'Oka,
                                                                                               1176
www.writingshome.com
                                 Lev Nicolaevic Tolstoj – Guerra e pace


nei governatorati di Tula e di Kaluga, e che in caso di ritirata su Nižnij le riserve sarebbero
rimaste, rispetto all'esercito, sull'altra sponda del grande fiume, attraverso il quale, con
l'inverno, ogni trasporto diventa impossibile. Era stato questo il primo avvertimento che
era necessario deviare dalla linea retta su Nižnij, che in un primo momento era apparsa
come la soluzione più naturale. L'esercito si tenne più a sud, lungo la strada di Rjazan, e
più vicino agli approvvigionamenti. In seguito, la mancanza di iniziativa dei francesi, che
perdettero addirittura di vista le forze russe, nonché la preoccupazione di difendere le
fabbriche di armi di Tula e, ancor più, i vantaggi del restar vicini agli approvvigionamenti,
indussero l'esercito a deviare ulteriormente verso sud, sulla strada di Tula. Tentando uno
spostamento disperato al di là di Pachra, fin sulla strada di Tula, i comandanti russi
pensavano di fermarsi a Podolsk, e non avevano affatto in mente la posizione di Tarutino;
ma una somma infinita di circostanze - la ricomparsa delle truppe francesi, che prima
avevano perduto di vista i russi, i propositi di dar battaglia e soprattutto i copiosi
approvvigionamenti concentrati intorno a Kaluga - indussero il nostro esercito a insistere
nello spostamento verso sud e a tenersi nel mezzo delle sue vie di rifornimento, fra la
strada di Tula e quella di Kaluga, in direzione di Tarutino. Allo stesso modo che non si
può rispondere alla domanda quando si compì effettivamente l'abbandono di Mosca, così
non è possibile dire con precisione quando e da chi sia stato deciso di deviare su Tarutino.
Solo dopo che, per una combinazione di innumerevoli forze infinitesimali, le truppe erano
già giunte a Tarutino, si cominciò a cercare di convincersi che questo e non altro si era
voluto e da gran tempo previsto.



II



       La famosa marcia laterale, insomma, non consistette che in questo: l'esercito russo,
che s'era sempre ritirato in linea retta nella direzione opposta all'avanzata dei francesi,
quando l'offensiva francese s'interruppe, deviò dalla direzione costantemente seguita fino
a quel momento e, non vedendosi inseguito, si spostò nel più naturale dei modi dove
l'attirava l'abbondanza degli approvvigionamenti.

       Anche supponendo che non vi fossero, alla testa dell'esercito russo, dei condottieri
geniali, ma che si trattasse anzi di un esercito senza capi, ebbene, anche un esercito in tale
condizione non avrebbe potuto far altro che compiere un movimento a ritroso verso
Mosca, descrivendo un arco di cerchio nella direzione in cui gli approvvigionamenti erano
più copiosi e il territorio più fertile.

                                                                                          1177
www.writingshome.com
                                 Lev Nicolaevic Tolstoj – Guerra e pace


       Lo spostamento dalla strada di Nižnij Novgorod a quella di Rjazan, Tula e Kaluga
era a tal punto naturale che nella stessa direzione fuggirono, abbandonandosi al
saccheggio, i disertori dell'esercito russo, e nella stessa direzione si voleva a Pietroburgo
che Kutuzov muovesse l'esercito. A Tarutino, Kutuzov ricevette una sorta di rimprovero
da parte dell'imperatore per non aver condotto l'esercito sulla strada di Rjazan, e ne ebbe
l'incitamento ad occupare esattamente quella posizione nella quale già si trovava quando
il messaggio imperiale gli pervenne.

       Dopo esser rotolata nella direzione dei colpi subiti durante tutta la campagna e
nella battaglia di Borodino, la biglia dell'esercito russo, esaurita la forza di quelle spinte e
non ricevendone altre, andò ad assumere la posizione per essa più naturale.

       Il merito di Kutuzov non consistette in una manovra strategica geniale, come alcuni
vollero sostenere, ma nel fatto d'aver capito, lui solo, il significato di quanto stava
accadendo. Lui solo capì fin da allora il significato dell'inazione dell'esercito francese; lui
solo non si stancò di ripetere che la battaglia di Borodino era stata una vittoria; lui solo,
pur essendo colui che, per la sua posizione di comandante supremo, avrebbe dovuto
essere il più propenso ad attaccare, dedicò tutte le sue forze a trattenere l'esercito russo da
inutili scontri.

       La belva ferita a Borodino giaceva ancora là dove il cacciatore, fuggendo, l'aveva
abbandonata; ma il cacciatore non sapeva se fosse ancora viva e in forze, se si fosse
immobilizzata nell'agguato. A un tratto, la belva fece udire il suo lamento.

       Il lamento di quella belva ferita ch'era l'esercito francese, il lamento che ne rivelò
l'agonia, fu l'arrivo di Lauriston al campo di Kutuzov con proposte di pace.

       Convinto, al solito, che non fosse bene ciò che era bene, ma tutto ciò che gli veniva
in mente, Napoleone scrisse a Kutuzov le prime parole che gli eran passate per la testa,
parole completamente prive di significato.

       «Monsieur le prince Koutouzov,» gli scrisse, «j'envoi près de vous un de mes aides de
camps généraux pour vous entretenir de plusieurs objets intéressants. Je désire que votre Altesse
ajoute foi à ce qu'il lui dira, surtout lorsqu'il exprimera les sentiments d'estime et de particulière
considération que j'ai depuis longtemps pour sa personne. Cette lettre n'étant à autre fin, je prie
Dieu, Monsieur le prince Koutouzov, qu'íl vous ait en Sa sainte ed digne garde.



Moscou, le 30 Octobre, 1812. Signé:

                                                                                                 1178
www.writingshome.com
                                   Lev Nicolaevic Tolstoj – Guerra e pace


       Napoléon.»

       «Je serais maudit par la postérité si l'on me regardait comme le premier moteur d'un
accommodement quelconque. Tel est l'esprit actuel de ma nation,» rispose Kutuzov, e continuò a
usare tutte le sue forze per impedire all'esercito di dar battaglia.

       Per tutto il mese che durò il saccheggio di Mosca da parte delle truppe francesi e la
tranquilla sosta delle truppe rosse a Tarutino, intervenne un mutamento nel rapporto di
forze fra i due eserciti, sia nel morale che negli effettivi, a seguito del quale il maggior
potere venne a trovarsi dalla partedei russi. Benché la situazione dell'esercito francese e la
consistenza dei suoi effettivi fossero sconosciuti ai russi, tuttavia non appena il rapporto
mutò, l'opportunità dell'attacco si rivelò immediatamente in un numero infinito di indizi.
Essi fuorono: l'invio di Lauriston; l'abbondanza di approvvigionamenti concentrata a
Tarutino; le informazioni che giungevano da ogni parte circa la mancanza d'iniziativa e lo
scompiglio dei francesi; la ristrutturazione dei nostri reggimenti con l'apporto delle
reclute; la stagione propizia e il prolungato riposo dei soldati russi; l'impazienza di
eseguire il compito per il quale sono state raccolte, che abitualmente nasce nelle truppe
come conseguenza del riposo; la curiosità di sapere che fosse successo dell'esercito
francese, da tanto tempo perso di vista; l'audacia con la quale gli avamposti russi
penetravano in mezzo alle forze francesi attestate presso Tarutino; le notizie di facili
vittorie riportate sui francesi da contadini e partigiani, e l'invidia che esse suscitavano; il
sentimento di vendetta che covava nell'animo di ogni soldato fin tanto che i francesi
rimanevano a Mosca; infine, e soprattutto, l'oscura consapevolezza, formatasi in ogni
animo, che il rapporto di forze era mutato e il maggior potere stava ormai dalla nostra
parte. In effetti, il rapporto di forze era mutato, e attaccare, adesso era necessario. E subito,
con la stessa immediatezza con la quale, in un orologio, il carillon comincia a battere e a
suonare non appena la lancetta ha fatto un giro completo, anche al vertice dell'esercito, in
risposta a quell'effettivo mutamento di forze, si registrarono un più intenso agitarsi, uno
sfrigolio, un suono di carillon.



III



       L'esercito russo era ai comandi di Kutuzov (con il suo Stato Maggiore) e del sovrano
(a Pietroburgo). A Pietroburgo, già prima che vi giungesse la notizia dell'abbandono di
Mosca, era stato steso un piano particolareggiato di tutta la guerra, e mandato a Kutuzov
perché questi vi si attenesse. Sebbene il piano fosse stato preparato col presupposto che
                                                                                            1179
www.writingshome.com
                               Lev Nicolaevic Tolstoj – Guerra e pace


Mosca fosse ancora in nostre mani, esso fu approvato dallo Stato Maggiore e messo in
esecuzione. Kutuzov si limitò a scrivere che, così a lunga scadenza, le diversioni di truppe
sono sempre difficilmente realizzabili. E, così, per risolvere le difficoltà che si
presentavano, furono inviate nuove istruzioni insieme ad alcuni fiduciari che dovevano
osservare le azioni di Kutuzov e riferirne.

       Nell'esercito russo, inoltre, era allora in fase di riorganizzazione l'intero Stato
Maggiore. Erano vacanti i posti di Bagration, che era stato ucciso, e di Barclay, che
considerandosi offeso aveva lasciato il servizio. Si pensava con molta serietà a quale fosse
il miglior partito: mettere A. al posto di B. e B. al posto di D. o, al contrario, D. al posto di
A., e così via, come se da questo potesse dipendere qualcosa di più che la soddisfazione
personale di A. e di B.

       Nello Stato Maggiore, a causa dell'ostilità fra Kutuzov e il suo capo di Stato
Maggiore, Bennigsen, della presenza dei fiduciari dell'imperatore, e di tutti quegli
spostamenti in programma, si svolgeva un gioco di fazioni ancor più complesso del solito:
A. scavava il terreno sotto i piedi di B., D. sotto quelli di S. e così via, in ogni possibile
combinazione e direzione. In tutto questo reciproco farsi lo sgambetto, l'oggetto degli
intrighi era per lo più l'impresa della guerra, che tutte quelle persone erano convinte di
guidare; mentre l'impresa della guerra si svolgeva indipendentemente da loro, né più né
meno di come doveva procedere, cioè senza mai coincidere con quel che gli uomini
avevano escogitato, bensì scaturendo dal rapporto effettivo tra le masse. Tutte quelle
elucubrazioni che s'incrociavano e s'imbrogliavano a vicenda, non erano altro che un
riflesso, nelle sfere più alte, di ciò che comunque doveva succedere.

       «Principe Michail Ilarionoviè» scrisse l'imperatore in una lettera che, inviata il 2
ottobre, fu ricevuta dopo la battaglia di Tarutino. «Dal 2 settembre Mosca è in mano del
nemico. Gli ultimi vostri rapporti sono del 20, e in tutto questo tempo non solo non si è
intrapreso nulla per dare una risposta al nemico e liberare la prima capitale del nostro
impero, ma addirittura, stando ai vostri ultimi rapporti, voi vi siete ulteriormente ritirato.
Serpuchov è stata occupata da un distaccamento nemico e la stessa Tula, con le sue
importanti fabbriche d'armi così indispensabili all'esercito, è in pericolo. Dai rapporti del
generale Wintzingerode, vedo che un corpo nemico di diecimila uomini avanza verso la
strada di Pietroburgo. Un altro, di varie migliaia di uomini, si muove verso Dmitrovo. Un
terzo e avanzato lungo la strada di Vladimir. Un quarto, di notevole consistenza, s'è
attestato fra Ruza e Možajsk. Lo stesso Napoleone, il giorno 25, si trovava a Mosca. Stando
a tutte queste informazioni, visto che il nemico ha spezzettato le proprie forze in tanti
distaccamenti e lo stesso Napoleone è rimasto a Mosca con la sua Guardia, è mai possibile

                                                                                            1180
www.writingshome.com
                              Lev Nicolaevic Tolstoj – Guerra e pace


che le forze nemiche che si trovano davanti a voi siano ancora tanto ingenti da non
consentirvi un'azione offensiva? Con ogni probabilità, anzi, si può supporre che egli vi stia
incalzando con reparti staccati, o in ogni caso con un corpo d'armata assai più debole di
quello a voi affidato. Si direbbe dunque che, approfittando di questa situazione, voi
potreste attaccare con vantaggio un avversario più debole di voi e annientarlo o, almeno,
costringerlo a ritirarsi, facendo tornare nelle nostre mani una buona parte dei
governatorati attualmente invasi e con ciò stesso stornando il pericolo da Tula e dalle altre
città dell'interno. Sareste voi responsabile se il nemico potrà distaccare ingenti forze su
Pietroburgo e minacciare questa capitale, dove non son potute restare molte truppe; con
l'esercito a voi affidato, infatti, e agendo con decisione ed energia, avreste ogni possibilità
di prevenire questa nuova sciagura. Ricordate che dovete ancora rispondere, dinanzi alla
patria offesa, della perdita di Mosca, Avete avuto buone prove della mia prontezza nel
ricompensarvi. Tale prontezza non verrà certo meno in me, ma io e la Russia abbiamo il
diritto di attenderci da parte vostra tutto lo zelo, la fermezza e i successi che il vostro
ingegno, il vostro talento militare e il valore delle truppe da voi guidate ci fanno
presagire.»

      Ma mentre questa lettera, il cui tenore dimostra come l'effettivo rapporto di forze si
riflettesse ormai anche a Pietroburgo, era in viaggio, Kutuzov non era più riuscito a
trattenere dall'offensiva le sue truppe, e già divampava la battaglia.

      Il 2 ottobre il cosacco Šapovalov, durante una ricognizione, uccise con il fucile una
lepre e ne ferì un'altra. Inseguendo la lepre ferita, Šapovalov s'inoltrò profondamente nella
foresta e si imbatté nel fianco sinistro dell'armata di Murat, che stava accampata lì senza
alcuna precauzione. Il cosacco raccontò poi ai compagni, ridendo, che per poco non era
caduto proprio in bocca ai francesi. Un cornetta, sentito quel racconto, lo riferì al
comandante.

      Il cosacco fu fatto venire e interrogato; i comandanti cosacchi volevano approfittare
dell'occasione per razziare dei cavalli; uno dei comandanti, tuttavia, che aveva qualche
conoscenza fra gli alti gradi dell'esercito, riferì la cosa a un generale di Stato Maggiore.
Ultimamente, nello Stato Maggiore, la situazione s'era fatta molto tesa. Pochi giorni prima
Ermolov, recatosi da Bennigsen, l'aveva pregato di esercitare la sua influenza sul
comandante supremo perché si passasse all'offensiva.

      «Se non vi conoscessi, penserei che desiderate l'opposto di ciò che chiedete. Basta
che io consigli una cosa, perché Sua Altezza faccia esattamente il contrario,» rispose
Bennigsen.

                                                                                          1181
www.writingshome.com
                                Lev Nicolaevic Tolstoj – Guerra e pace


       L'informazione dei cosacchi, confermata da pattuglie inviate in ricognizione,
dimostrò che gli eventi erano definitivamente maturi. La corda tesa scattò, l'orologio si
mise a sfrigolare, il carillon a suonare. Nonostante il potere di cui sembrava godere, il suo
ingegno, la sua esperienza, la sua conoscenza degli uomini, Kutuzov tenne conto del
dispaccio di Bennigsen, che aveva inviato un rapporto direttamente all'imperatore, del
desiderio unanime manifestato da tutti i generali, del desiderio ch'egli stesso intuiva
nell'animo dell'imperatore, e, infine, dell'informazione dei cosacchi; non riuscì più a
trattenere un movimento divenuto irrefrenabile e diede ordine di fare ciò ch'egli riteneva
inutile e dannoso, consacrando così il fatto compiuto.



IV



       Il dispaccio Bennigsen circa la necessità di passare all'offensiva e le informazioni dei
cosacchi relative al fatto che il fianco sinistro dei francesi era del tutto scoperto non furono
che gli ultimi segni della necessità di attaccare; e l'attacco fu fissato per il 5 ottobre.

       Il mattino del 4 ottobre, Kutuzov firmò l'ordine del giorno. Toll lo lesse a Ermolov,
invitandolo a impartire le ulteriori disposizioni.

       «Bene, bene; adesso non ho tempo, però,» disse Ermolov, e uscì dall'izba.

       L'ordine del giorno preparato da Toll era molto ben fatto. Esattamente come in
quello di Austerlitz, vi si poteva leggere, benché non in tedesco: «Die erste colonne marschirt
in questa e quest'altra direzione, ecc., die zweite colonne marschirt in quella e quell'altra
direzione, ecc. Tutte queste colonne, sulla carta, arrivavano nel momento stabilito al posto
stabilito e annientavano il nemico. Come in ogni piano di battaglia, tutto era
magnificamente previsto; e, come capita con ogni piano di battaglia, nemmeno una
colonna arrivava al posto giusto nel momento giusto.

       Quando l'ordine del giorno fu pronto nel dovuto numero di esemplari, fu fatto
venire un ufficiale e spedito da Ermolov con tutti i dettagli delle disposizioni da eseguire.
Era un giovane ufficiale della Guardia a cavallo, d'ordinanza presso Kutuzov, che si
diresse all'alloggio di Ermolov molto soddisfatto dell'importante incarico affidatogli.

       «È uscito,» gli rispose l'attendente di Ermolov.




                                                                                              1182
www.writingshome.com
                                Lev Nicolaevic Tolstoj – Guerra e pace


        L'ufficiale della Guardia si recò da un generale che Ermolov andava spesso a
trovare.

        «No; anche il generale è uscito.»

        L'ufficiale della Guardia risalì a cavallo e si recò da un altro.

        «No, è uscito.»

        «Purché non sia io, poi, a dover rispondere del ritardo! Bella seccatura!» si disse
l'ufficiale.

        Fece, così, il giro di tutto il campo. Chi diceva d'aver visto Ermolov passare, diretto
chissà dove, con altri generali; chi diceva che sicuramente, nel frattempo, era tornato al suo
alloggio. L'ufficiale, senza fermarsi neppure per il pranzo, continuò a cercare fino alle sei
di sera. Ermolov non c'era in nessun posto, e nessuno sapeva dove fosse. L'ufficiale buttò
giù in fretta un boccone nell'alloggio di un amico e galoppò di nuovo verso l'avanguardia
di Miloradoviè. Neanche Miloradoviè era in casa, però gli dissero che Miloradoviè era
andato al ballo del generale Kikin e che, probabilmente, anche Ermolov era là.

        «Ma dove sarebbe, di preciso?»

        «A Eèkino,» disse un ufficiale dei cosacchi, indicando lontano una casa di
proprietari terrieri.

        «Ma come, laggiù, oltre gli avamposti?»

        «Ci hanno spedito due reggimenti, a costituire una linea avanzata. C'è una tale
baldoria, oggi, laggiù! Da far spavento... Due orchestre, tre cori di cantori...»

        L'ufficiale cavalcò, oltre gli avamposti, fino a Eèkino. Già da lontano, mentre si
avvicinava alla casa, sentì le note gaie e ben intonate di una canzone soldatesca da ballo.

        «Nei pra-a-ti... nei pra-a-ti!...» s'udiva, tra fischi e suoni di piatti sovrastati di tanto
in tanto da scoppi di grida e di voci. L'ufficiale fu perfino contento di sentire quei suoni;
nello stesso tempo, però, aveva paura, si sentiva in colpa per aver tardato tanto a
trasmettere l'importante ordine che gli era stato affidato. S'erano fatte, ormai, quasi le
nove. Smontato da cavallo, raggiunse l'ingresso di quella grande casa di possidenti,
rimasta intatta a metà strada fra russi e francesi. Nel buffet e nell'anticamera i servitori si
affaccendavano con vini e cibi. Sotto le finestre erano allineati i cantori. L'ufficiale fu
condotto sino a una porta e lì, a un tratto, vide tutti insieme i più grandi generali
dell'esercito russo, fra i quali, imponente come al solito, spiccava la grande figura di
                                                                                               1183
www.writingshome.com
                               Lev Nicolaevic Tolstoj – Guerra e pace


Ermolov. Tutti i generali avevano le giacche sbottonate, le facce rosse ed eccitate, e
ridevano forte standosene in piedi a semicerchio. Nel mezzo della sala un altro generale,
un bell'uomo non troppo alto di statura e con la faccia arrossata, eseguiva con brio e
destrezza i passi del trepak.«Ah, ah, ah! Forza, Nikolaj Ivanoviè! Ah-ah-ah!»

       L'ufficiale capiva benissimo che, entrando proprio in quel momento con un ordine
importante, si rendeva due volte colpevole, e avrebbe voluto aspettare; ma uno dei
generali lo scorse e, sentito il motivo della sua venuta, lo disse a Ermolov. Ermolov venne
verso l'ufficiale con volto accigliato e, dopo averlo ascoltato, gli prese di mano le carte
senza pronunciar parola.

       «Credi che se ne fosse andato per caso?» diceva quella sera un collega dello Stato
Maggiore all'ufficiale della Guardia, parlando di Ermolov. «Storie, l'ha fatto apposta. Per
far la forca a Konovnitsyn. Vedrai che frittata, domani!»



V



       Il giorno dopo, di buon'ora, il decrepito Kutuzov si alzò, disse le preghiere, si vestì
e, con la spiacevole consapevolezza di dover dirigere una battaglia sulla quale non era
affatto d'accordo, salì in carrozza e partì da Letašovka, cinque verste alle spalle di
Tarutino, diretto verso la località dove dovevano concentrarsi le colonne destinate
all'attacco. Kutuzov, durante il viaggio, continuava ad appisolarsi e a risvegliarsi, e intanto
tendeva l'orecchio per sentire se da destra non giungessero spari, non fossero già
cominciati gli scontri. Ma tutto era ancora tranquillo. Quel che cominciava era soltanto
l'alba d'un'umida, grigia giornata d'autunno. Avvicinandosi a Tarutino, Kutuzov notò
alcuni cavalleggeri che portavano a bere i cavalli tagliando la strada lungo la quale
procedeva la carrozza. Kutuzov li osservò, poi fece fermare la carrozza e chiese loro di che
reggimento fossero. I soldati facevano parte di una colonna che avrebbe dovuto esser già
molto avanti, in posizione d'imboscata. «Uno sbaglio, forse...» pensò il vecchio
comandante. Ma, inoltratosi ancora, Kutuzov vide dei reggimenti di fanteria i cui soldati,
affastellati i fucili, attendevano al rancio o a far legna, in mutande. Fece chiamare
l'ufficiale. L'ufficiale riferì che non era stato impartito nessun ordine di attacco.

       «Ma come, non...» fu per cominciare Kutuzov, ma immediatamente tacque, e ordinò
che facessero venire l'ufficiale di grado più alto.


                                                                                          1184
www.writingshome.com
                               Lev Nicolaevic Tolstoj – Guerra e pace


       Sceso di carrozza, camminò avanti e indietro a testa bassa, il respiro pesante,
aspettando in silenzio. Quando si presentò l'ufficiale - era Eichen, dello Stato Maggiore -
Kutuzov si fece paonazzo, non perché quell'ufficiale fosse responsabile dell'errore, ma
perché era un oggetto degno della sua collera. E così, sussultando e in preda a una di
quelle crisi di furore di cui era capace, al punto da giungere, a volte, a rotolarsi per terra
dall'ira, egli si avventò contro Eichen minacciandolo con i gesti, urlando e insultandolo in
modo plateale. Un altro ufficiale, non meno innocente, che gli capitò fra le mani, il
capitano Brozin, subì la stessa sorte.

       «Chi è quest'altra canaglia? Via, alla fucilazione! Delinquenti!» gridava con voce
rauca, agitando le braccia e barcollando.

       Quello che provava era una sofferenza fisica. Lui, il Comandante supremo, l'Altezza
Serenissima, abituato a sentirsi dire da tutti che nessuno, in Russia, aveva mai avuto tanto
potere, proprio lui era stato cacciato in una posizione simile, condannato a diventare lo
zimbello di tutto l'esercito. «È stato tutto inutile; che mi sia arrovellato a pregare tanto per
la giornata d'oggi, che non abbia chiuso occhio, tutta la notte, per pensare a ogni cosa!»
ripeteva a se stesso. «Quand'ero un ragazzo, ufficiale di fresca nomina, nessuno avrebbe
ardito farsi così beffe di me... E adesso, invece!» La sofferenza fisica che provava era simile
a quella di una punizione corporale; non poteva fare a meno di esprimerla con grida d'ira
e di dolore; ma ben presto gli vennero meno le forze e guardandosi attorno, rendendosi
conto d'aver detto molte cose fuori luogo, risalì in carrozza e in silenzio tornò indietro.

       Sfogata in quel modo, l'ira non riapparve mai più; sbattendo appena le palpebre,
Kutuzov stette a sentire le giustificazioni, le parole di difesa, le raccomandazioni di
Bennigsen, di Konovnìtsyn e di Toll (quanto a Ermolov non si presentò che il giorno dopo)
perché l'operazione, fallita in quel modo, si effettuasse l'indomani. Ancora una volta
Kutuzov dovette acconsentire.



VI



       Il giorno dopo le truppe, concentratesi fin dalla sera nei posti assegnati, si misero in
marcia al far della notte. Era una notte d'autunno con nuvole d'un nero violaceo, ma senza
pioggia. Il terreno era umido, ma ancora non c'era fango, e le truppe marciavano senza
rumore; solo di tanto in tanto si udiva, ma debolmente, lo sferragliare dell'artiglieria. Era
stato proibito parlare ad alta voce, fumar le pipe, battere l'acciarino; si cercava di trattenere

                                                                                              1185
www.writingshome.com
                                Lev Nicolaevic Tolstoj – Guerra e pace


i cavalli dal nitrire. Il tono di mistero dell'impresa ne accresceva l'attrattiva. Gli uomini
marciavano quasi con gaiezza. Alcune colonne, a un certo punto, si fermarono,
affastellarono i fucili e si sdraiarono sul freddo suolo, credendo d'essere arrivate al punto
stabilito; altre (la maggior parte) marciarono per tutta la notte arrivando, ovviamente, più
in là di dove avrebbero dovuto.

       Il conte Orlov-Denisov con i suoi cosacchi (il reparto meno importante di tutti), fu il
solo a capitare nel posto giusto al momento giusto. Si fermò al limite della foresta, lungo il
sentiero che andava dal villaggio di Stromilova a quello di Dmitrovskoe.

       Prima dell'alba, mentre sonnecchiava, il conte Orlov fu svegliato. Gli portavano un
disertore del campo francese. Era un sottufficiale polacco del corpo d'armata di
Poniatowski. Questo sottufficiale spiegò, in polacco, di aver disertato perché in servizio
aveva subito un torto; da un pezzo avrebbe dovuto essere ufficiale, essendo più valoroso
di tutti; perciò li aveva piantati in asso e voleva vendicarsi di loro. Disse che Murat
pernottava a una versta da loro e che, se gli avessero dato cento uomini di scorta, lui
l'avrebbe preso vivo. Il conte Orlov-Denisov si consultò con i colleghi. La proposta era
troppo allettante per rinunciarvi. Tutti si offrirono di andare, tutti consigliavano di tentare.
Dopo molte discussioni e considerazioni, il maggiore generale Grekov, con due reggimenti
di cosacchi, fu inviato con il sottufficiale.

       «Però ricordati,» disse il conte Orlov-Denisov al sottufficiale: «se hai mentito, ti
faccio impiccare come un cane; se invece hai detto la verità, avrai cento ducati.»

       Con aria decisa il sottufficiale, senza rispondere a queste parole, saltò a cavallo e
partì con Grekov, preparatosi rapidamente alla spedizione. Scomparvero nella foresta. Il
conte Orlov, rabbrividendo alla frescura del mattino che cominciava a schiarire,
emozionato dall'idea di ciò che aveva intrapreso sotto la propria responsabilità, dopo
essersi separato da Grekov uscì dalla foresta e si mise a scrutare il campo nemico, che si
scorgeva ormai in modo incerto al chiarore del mattino incipiente e dei languenti fuochi di
bivacco. Sulla destra del conte Orlov-Denisov avrebbero dovuto comparire, lungo il
pendio scoperto, le nostre colonne. Il conte Orlov guardava in quella direzione, ma le
colonne, che pure si sarebbero dovute scorgere anche da lontano, non si vedevano affatto.
Nel campo francese - così parve al conte Orlov-Denisov, e soprattutto a un suo aiutante
che aveva la vista molto acuta - qualcosa cominciava a muoversi.

       «Ah, non c'è nulla da fare, è troppo tardi,» disse il conte Orlov dopo aver guardato
ancora verso il campo.


                                                                                           1186
www.writingshome.com
                                 Lev Nicolaevic Tolstoj – Guerra e pace


       Tutt'a un tratto, come spesso succede quando una persona, alla quale abbiamo
creduto, non ci sta più davanti agli occhi, gli parve perfettamente chiaro ed evidente che
quel sottufficiale era un impostore, che lo aveva imbrogliato e che questo avrebbe
compromesso tutta l'intera offensiva, a causa della mancanza dei due reggimenti che
quello avrebbe trascinato chissà dove. Come era possibile catturare il comandante in capo,
in mezzo a un simile ammasso di truppe?

       «Non c'è dubbio, ci ha mentito, quella canaglia,» esclamò il conte.

       «Si fa ancora a tempo a richiamarli indietro,» disse uno del seguito che, non
diversamente dal conte Orlov-Denisov, era stato preso da un senso di sfiducia per
l'impresa dopo aver osservato il campo francese.

       «Ah, così? Non c'è dubbio, vero?... Voi che ne dite, fermarli? Oppure no?»

       «Cosa ordinate: farli tornare indietro?»

       «Indietro, indietro!» disse, improvvisamente deciso, il conte Orlov, e lanciò
un'occhiata all'orologio. «Ma ormai sarà tardi, però: c'è troppa luce!»

       L'aiutante galoppò verso la foresta alla ricerca di Grekov. Tornato Grekov, il conte
Orlov- Denisov, tutto sossopra sia per quel tentativo interrotto, sia per la vana attesa delle
colonne di fanteria che continuavano a non farsi vedere, sia, infine, per la vicinanza del
nemico (tutti gli uomini del reparto provavano la stessa sensazione), decise a un tratto di
attaccare.

       Con un filo di voce comandò: «In sella!» Tutti raggiunsero il proprio posto, si fecero
il segno della croce...

       «Con l'aiuto di Dio...»

       «Urraaaaà!» rimbombò nella foresta; e un drappello dietro l'altro, come traboccando
da un sacco, i cosacchi volarono allegri attraverso il torrente, le lance in resta, verso il
campo francese.

       Un solo grido acutissimo, di terrore - quello del primo francese che aveva avvistato
i cosacchi - e tutto ciò che di umano stava nel campo francese, ancora assonnato e
seminudo, scappò via dove capitava abbandonando cannoni, fucili, cavalli.

       Se i cosacchi si fossero buttati all'inseguimento dei francesi senza badare a ciò che
succedeva dietro e intorno a loro, avrebbero catturato lo stesso Murat e tutti i suoi effettivi.
Era appunto quel che volevano i comandanti. Ma era impossibile smuovere i cosacchi una
                                                                                           1187
www.writingshome.com
                              Lev Nicolaevic Tolstoj – Guerra e pace


volta che avevan messo le mani sul bottino e sui prigionieri. Non c'era più nessuno che
desse ascolto ai comandi. Furono catturati sul posto millecinquecento cavalieri, trentotto
cannoni, bandiere e, cosa più importante di tutte per i cosacchi, molti cavalli, selle, coperte
ed accessori. Era tutta roba che dava da fare, bisognava ordinare i prigionieri e i cannoni,
dividere il bottino, urlare, magari azzuffarsi: a tutto questo, appunto, si dedicarono i
cosacchi.

      Non più inseguiti, i francesi cominciarono a riprendersi, si raggrupparono e presero
a far fuoco. Orlov-Denisov, sempre in attesa delle famose colonne, non si decideva a
proseguire l'attacco.

      Frattanto, in ossequio al piano di battaglia: «die erste colonne marschirt» ecc., le
truppe di fanteria delle colonne in ritardo, che Bennigsen comandava e Toll dirigeva, si
misero in marcia secondo quanto stabilito e, come sempre avviene, arrivarono sì da
qualche parte, ma non nel posto ch'era stato loro assegnato. Come sempre avviene, i
soldati, che si erano messi in marcia allegramente, cominciarono a fermarsi; si diffuse un
certo malcontento, una consapevolezza della confusione creatasi; la direzione di marcia fu
invertita. Gli aiutanti e i generali arrivavano al galoppo urlando, s'infuriavano, litigavano
fra loro; dicevano che non era quello il punto al quale si doveva giungere, che si era in
ritardo; ingiuriavano questo e quello; alla fine, tutti fecero un gesto di rassegnazione e
ripresero la marcia, pur di arrivare in qualche posto. «In qualche posto si dovrà pur
arrivare!» E in effetti ci arrivarono, ma non dove si doveva; alcuni anche dove si doveva,
ma talmente in ritardo che non ottennero altro scopo che quello di farsi sparare addosso.
Toll, che in questa battaglia ebbe lo stesso ruolo di Weirother ad Austerlitz, galoppava
diligentemente da un punto all'altro, e dappertutto trovava che tutto andava alla rovescia.
Galoppò, per esempio, fino al distaccamento di Baggovut, nella foresta, ma quando vi
giunse era ormai giorno fatto, e già da un pezzo quegli uomini avrebbero dovuto essere
altrove, con Orlov-Denisov. Sconvolto e amareggiato dall'insuccesso, convinto che
qualcuno ne portasse la colpa, Toll galoppò dal comandante del corpo e prese a
rimproverarlo severamente, dicendo che per questo si sarebbe dovuto fucilarlo. Baggovut,
un vecchio generale avvezzo alle battaglie e di temperamento tranquillo, ma stanco anche
lui di tutti quei contrattempi, confusione e contraddizioni, con gran stupore di tutti e in
modo assolutamente opposto al suo carattere, montò su tutte le furie e investì a sua volta
Toll con affermazioni assai spiacevoli.

      «Non tollero lezioni da nessuno; quanto a morire con miei soldati, lo so fare, non
peggio degli altri,» disse, e mosse in avanti con una delle sue divisioni.


                                                                                          1188
www.writingshome.com
                                Lev Nicolaevic Tolstoj – Guerra e pace


       Uscito allo scoperto sotto il tiro dei francesi, lo sconvolto e valoroso Baggovut,
senza stare a pensare se fosse utile o meno entrare in azione proprio in quel momento e
con una sola divisione, avanzò in linea retta esponendo le sue truppe al fuoco ravvicinato.
Il pericolo, le fucilate, le palle di cannone erano esattamente quel che gli ci voleva, nello
stato di collera in cui si trovava. Una delle prime fucilate lo uccise. Le successive uccisero
molti dei suoi soldati. E la sua divisione rimase esposta al fuoco per un tempo abbastanza
lungo senza la minima utilità.



VII



       Nel frattempo, un'altra colonna avrebbe dovuto assalire frontalmente i francesi; ma
vicino a quella colonna si trovava Kutuzov. Egli sapeva bene che null'altro che confusione
sarebbe sortito da quella battaglia iniziata contro il suo volere; e così, per quanto gli era
possibile, cercava di trattenere le truppe; restava lì dov'era.

       Se ne stava, silenzioso, in sella alla sua cavallina grigia, e rispondeva pigramente
alle insistenze dei suoi aiutanti.

       «Voi avete sempre in bocca la parola "attaccare", e non vedete che le manovre
complesse noi non le sappiamo fare,» diceva a Miloradoviè che gli aveva proposto di
avanzare.

       «Stamattina non son riusciti a catturare Murat e ad arrivare in tempo sui luoghi;
ormai non c'è più niente da fare!» replicava a un altro.

       Quando vennero a riferirgli che sul fianco dello schieramento francese, dove,
secondo il rapporto dei cosacchi, non c'era alcuna copertura, c'erano, invece, adesso, due
battaglioni di polacchi, egli lanciò un'occhiata di sbieco verso Ermolov, al quale non
rivolgeva più la parola fin dal giorno prima.

       «Ecco, vogliono attaccare, fanno una quantità di progetti, ma appena si tratta di
passare all'opera, non c'è niente di pronto, e il nemico, messo sull'avviso, ha tutto il tempo
di prender le sue misure.»

       Ermolov strizzò gli occhi ed ebbe un lieve sorriso al sentire quelle parole. Aveva
capito che la tempesta, per lui, era passata, e che Kutuzov si sarebbe limitato a
quell'allusione.

                                                                                         1189
www.writingshome.com
                                Lev Nicolaevic Tolstoj – Guerra e pace


         «Si diverte alle mie spalle,» disse a bassa voce, e urtò con il ginocchio Raevskij che
stava al suo fianco.

         Poco dopo, Ermolov si fece accanto a Kutuzov e osservò in tono ossequioso:

         «Il momento non è perduto, Eccellenza, il nemico non è ancora fuori portata.
Ordinate di attaccare? Altrimenti, la Guardia non vedrà neppure il fumo!»

         Kutuzov non rispose; ma quando vennero a riferirgli che le truppe di Murat si
stavano ritirando, ordinò d'avanzare; ogni cento passi, però, si fermava per tre quarti
d'ora.

         Tutta la battaglia, insomma consistette in quel che avevano fatto i cosacchi di Orlov-
Denisov; le altre truppe non fecero altro che perdere, inutilmente, diverse centinaia di
uomini.

         In seguito a questa battaglia Kutuzov ricevette il distintivo di brillanti; anche
Bennigsen ebbe i brillanti e centomila rubli; gli altri ricevettero anch'essi, in proporzione al
grado, varie cosette gradevoli. Dopo la battaglia, inoltre, furono decisi nuovi spostamenti
nello Stato Maggiore.

         «Ecco come vanno le cose, da noi: sempre alla rovescia!» dicevano, dopo la battaglia
di Tarutino, gli ufficiali e i generali russi, esattamente come si dice ancor oggi, lasciando
intendere che c'è sempre qualche stupido che fa le cose così, alla rovescia, mentre chi parla
avrebbe agito in ben altro modo... Ma le persone che dicono queste cose, o non conoscono
ciò di cui parlano, o deliberatamente ingannano se stesse. Ogni battaglia - Tarutino o
Austerlitz o Borodino - si svolge in tutt'altro modo da quel che credeva chi l'ha preparata.
È un dato di fatto costante.

         Una quantità innumerevole di libere forze (in nessun luogo l'uomo è libero come in
una battaglia, dove sono in gioco la sua vita e la sua morte) influisce sull'andamento di
una battaglia: un andamento che non può mai esser conosciuto in anticipo e non coincide
mai con l'indirizzo che una qualsiasi forza singola vorrebbe imprimergli.

         Se più forze, impresse simultaneamente e in vario modo, agiscono su un corpo, la
direzione che viene ad assumere il moto di questo corpo non potrà mai coincidere con una
sola di quelle forze, ma sarà sempre una direzione media, la più breve, quella che in
meccanica si esprime con la diagonale del parallelogramma delle forze.




                                                                                           1190
www.writingshome.com
                              Lev Nicolaevic Tolstoj – Guerra e pace


       Quando, nelle descrizioni degli storici, specialmente francesi, vediamo che guerre e
battaglie si svolgono secondo il piano prestabilito, l'unica deduzione che possiamo trarne è
che tali descrizioni non corrispondono al vero.

       La battaglia di Tarutino, evidentemente, non conseguì lo scopo che Toll s'era
prefisso: immettere nel combattimento le truppe in modo graduale, in base all'ordine
operativo; e nemmeno quello del conte Orlov: far prigioniero Murat; o lo scopo di
annientare in un sol colpo l'intero corpo d'armata, scopo che poteva esser quello di
Bennigsen e di altri; né, infine, lo scopo dell'ufficiale, che voleva partecipare a una
battaglia e distinguervisi, o del cosacco, che voleva fare più bottino di quanto ne avesse
mai fatto, e così via. Ma se lo scopo era ciò che di fatto avvenne, e che per tutti i russi
costituiva allora il comune desiderio, cioè cacciare i francesi dalla Russia e distruggere il
loro esercito, sarà allora del tutto chiaro che la battaglia di Tarutino, proprio a causa delle
sue incongruenze, fu esattamente quel che ci voleva in quel momento della campagna. È
difficile, anzi impossibile immaginare un qualsiasi altro esito di questa battaglia che risulti
più utile e funzionale dell'esito che essa ebbe nella realtà. Con il minimo sforzo, con la
massima confusione e con le perdite meno gravose, furono acquisiti i risultati più
grandiosi dell'intera campagna: dalla ritirata si passò all'offensiva, la debolezza dei
francesi fu smascherata, e si assestò alle truppe di Napoleone quella piccola spinta ch'esse
aspettavano per cominciare la fuga.



VIII



       Napoleone fa il suo ingresso a Mosca dopo la sfolgorante vittoria de la Moscowa; sul
fatto che si tratti di una vittoria non possono esserci dubbi, dato che il campo di battaglia
resta in mano ai francesi. I russi si ritirano e abbandonano la capitale. Mosca, piena di
viveri, di armi, di munizioni e di incalcolabili ricchezze, è nelle mani di Napoleone.
L'esercito russo, due volte più debole di quello francese, per un mese intero non compie
neppure un tentativo d'attacco. La situazione di Napoleone è delle più brillanti. Per
gettarsi, con forze doppie, sui resti dell'esercito russo e annientarlo; per stipulare una pace
vantaggiosa o, in caso, di rifiuto, avanzare minacciosamente su Pietroburgo; per tornare,
magari, in caso di insuccesso, a Smolensk o a Vilna, o restarsene a Mosca; per conservare,
insomma, la brillante situazione di cui godeva allora l'esercito francese, non sarebbe stata
necessaria, si direbbe, una particolare genialità. Sarebbe bastato fare la cosa più semplice,
più facile del mondo: non tollerare che le truppe si abbandonassero al saccheggio,

                                                                                          1191
www.writingshome.com
                               Lev Nicolaevic Tolstoj – Guerra e pace


preparare indumenti invernali (rintracciabili a Mosca in misura sufficiente per tutto
l'esercito) e accumulare giudiziosamente le provviste, che a Mosca (secondo la
testimonianza degli storici francesi) erano presenti in quantità bastevole a tutto l'esercito
per almeno sei mesi. Napoleone, questo genio fra i geni, con il potere di cui disponeva, a
quanto affermano gli storici, di manovrare a suo piacere l'esercito, non fece nulla di tutto
questo.

       Non solo non fece nulla di tutto questo, ma usò, al contrario, il suo potere per
imboccare, fra tutte le vie d'azione che gli si offrivano, la più insensata e rovinosa. Fra tutti
i partiti che Napoleone poteva prendere: svernare a Mosca, marciare su Pietroburgo,
spostarsi a Nižnij-Novgorod, tornare indietro, verso nord o verso sud, lungo la strada che
fu poi presa da Kutuzov, è difficile immaginare qualcosa di più insensato e rovinoso di
quel che Napoleone fece: restare a Mosca fino all'ottobre, permettendo che le truppe
saccheggiassero la città, e poi, incerto se lasciarvi o no una guarnigione, uscire da Mosca,
avvicinarsi a Kutuzov, non dar battaglia, piegare sulla destra, arrivare fino a Malyj
Jaroslaveè, sempre senza nemmeno tentare di aprirsi un varco, imboccare non già la strada
presa poi da Kutuzov, ma andare indietro in direzione di Možajsk lungo la devastata
strada di Smolensk. Qualcosa di più insensato, di più rovinoso per il suo esercito non si
poteva escogitare, come dimostrarono poi le conseguenze. Ci si provino pure, i più
consumati strateghi; provino pure, presupponendo che lo scopo di Napoleone fosse quello
di portare alla rovina il suo esercito, a inventare un'altra sequela di azioni atta a provocare
una rovina così completa di tutto l'esercito francese, con la stessa sicurezza e in modo così
autonomo rispetto a qualsiasi possibile iniziativa delle truppe russe, come quella che riuscì
a mettere in essere Napoleone.

       Sì, il geniale Napoleone fece questo. Eppure, dire che Napoleone portò alla rovina il
suo esercito perché così voleva, o perché era esageratamente stupido, sarebbe non meno
ingiusto che dire che Napoleone portò le sue truppe fino a Mosca perché così aveva
voluto, o che egli era particolarmente intelligente e geniale.

       In un caso come nell'altro, la sua personale attività, non più efficace dell'attività
personale di uno qualsiasi dei suoi soldati, si limitò a coincidere con le leggi secondo le
quali il fenomeno s'andava compiendo.

       Gli storici dicono assolutamente il falso quando (ispirandosi al fatto che le
conseguenze non diedero ragione all'operato di Napoleone) ci parlano di un
indebolimento delle energie di Napoleone durante la permanenza a Mosca. Egli mise in
opera, nel 1813, esattamente come in occasioni precedenti e anche successive, tutte le sue
capacità e le sue forze per fare il meglio che potesse sia per se stesso che per il suo esercito.
                                                                                            1192
www.writingshome.com
                               Lev Nicolaevic Tolstoj – Guerra e pace


L'attività di Napoleone, in quel periodo, non fu meno stupefacente che in Egitto, in Italia,
in Austria e in Prussia. Noi non sappiamo con certezza fino a che punto sia il caso di
credere alla genialità spiegata da Napoleone in Egitto, dove quaranta secoli
contemplarono la sua grandezza, giacché tutte quelle mirabolanti imprese ci son state
descritte unicamente dai francesi. Noi non possiamo giudicare con certezza della genialità
da lui dimostrata in Austria e in Prussia, giacché dobbiamo attingere ogni testimonianza
su ciò ch'egli fece laggiù da fonti francesi e tedesche e, d'altra parte, l'incomprensibile resa
di interi corpi d'armata, catturati senza colpo ferire, e di fortezze cadute senza assedio,
induce per forza di cose i tedeschi a vedere nella sua genialità l'unica spiegazione della
guerra svoltasi in Germania. Ma noi, grazie a Dio, non abbiamo alcun bisogno di esaltare
la sua genialità per coprire la nostra vergogna. Abbiam pagato caro per avere il diritto di
guardare ai fatti in modo semplice e diretto, e a questo diritto non vorremo certo
rinunciare.

       L'attività di Napoleone a Mosca fu non meno stupefacente e geniale che in qualsiasi
altro luogo. Dal momento del suo ingresso a Mosca a quello della sua partenza, ordini su
ordini, piani su piani scaturiscono senza posa dalla sua mente. L'assenza degli abitanti, la
mancanza di una deputazione, lo stesso incendio di Mosca sembrano non turbarlo. Non
perde di vista né il benessere del suo esercito, né le mosse del nemico, né il benessere della
popolazione russa, né il controllo degli affari di governo a Parigi, né le prospettive
diplomatiche delle imminenti trattative di pace.



IX



       Dal punto di vista militare, subito dopo il suo ingresso a Mosca, Napoleone dà
severi ordini al generale Sebastiani, perché vengano tenuti d'occhio i movimenti
dell'esercito russo, distribuisce i corpi d'armata lungo le varie strade d'accesso e ordina a
Murat di rintracciare Kutuzov. Quindi dispone con ogni cura la fortificazione del
Cremlino; poi, su tutta la carta della Russia, elabora e traccia un piano geniale per le future
campagne. Quanto alla diplomazia, Napoleone convoca il capitano Jakovlev, che, lacero e
spogliato di tutti i suoi averi non sa come andarsene da Mosca e gli espone
dettagliatamente la propria politica e la propria magnanimità, quindi, dopo aver scritto
all'imperatore Alessandro una lettera (nella quale considera proprio dovere comunicare al
suo amico e fratello che Rastopèin si è comportato molto male a Mosca) spedisce Jakovlev
a Pietroburgo. Dopo aver esposto altrettanto dettagliatamente le sue vedute e la sua

                                                                                           1193
www.writingshome.com
                               Lev Nicolaevic Tolstoj – Guerra e pace


magnanimità a Tutolmin, manda anche questo vecchio a Pietroburgo per aprire dei
negoziati.

       Dal punto di vista giuridico, subito dopo gli incendi dà ordine di trovare i colpevoli
e di giustiziarli. E quel criminale di Rastopèin viene punito mediante l'ordine di appiccar
fuoco alle sue case.

       Dal punto di vista amministrativo, si fa dono d'una costituzione alla città di Mosca,
vi si instaura un municipio e vi si affigge il seguente appello:

       «Abitanti di Mosca!

       Le vostre sventure sono crudeli, ma Sua Maestà l'Imperatore e Re vuole fermarne il
corso. Terribili esempi vi hanno insegnato in che modo Egli punisca la disubbedienza e il
delitto. Sono stati adottati severi provvedimenti per far cessare i disordini e ripristinare la
sicurezza pubblica. Una paterna amministrazione, da voi stessi eletta, costituirà d'ora
innanzi la vostra municipalità, ovvero l'amministrazione cittadina. Essa avrà cura di voi,
dei vostri bisogni, dei vostri interessi. I suoi membri avranno come distintivo un nastro
rosso, che porteranno a tracolla, mentre il sindaco porterà, inoltre, un nastro bianco. Ma,
fuori dell'orario in cui svolgeranno le loro mansioni, tutti costoro porteranno soltanto un
nastro rosso al braccio sinistro.

       La polizia cittadina è stata instaurata secondo il suo precedente assetto e, grazie alla
sua attività, l'ordine pubblico è già notevolmente migliorato. Il Governo ha nominato due
commissari generali, ovvero capi di polizia, e venti commissari dipendenti, distribuiti in
tutte le parti della città. Li riconoscerete dal nastro bianco che porteranno al braccio
sinistro. Alcune chiese di vario culto sono aperte e in esse si officia, senza alcun
impedimento, il servizio divino. I vostri concittadini fanno quotidianamente ritorno alle
loro abitazioni e sono stati dati ordini affinché trovino l'aiuto e la protezione che la
sventura merita. Questi sono i provvedimenti che il Governo ha adottato per ripristinare
l'ordine e alleviare la vostra situazione; ma, per raggiungere questo scopo, è necessaria la
vostra collaborazione, è necessario che dimentichiate, per quanto vi è possibile, le
sofferenze passate, che vi abbandoniate alla speranza di un destino meno crudele, che vi
convinciate che una morte sicura e ignominiosa attende chi attenta alle vostre persone e a
ciò che resta dei vostri averi, e quindi che non abbiate dubbi che essi verranno
salvaguardati, giacché tale è la volontà del più grande e del più giusto di tutti i monarchi.
Soldati e abitanti, di qualunque nazionalità voi siate! Ristabilite la fiducia pubblica;
fraternizzate, datevi reciprocamente aiuto e protezione, obbedite alle autorità militari e
civili, e ben presto le vostre lacrime cesseranno di scorrere.»

                                                                                          1194
www.writingshome.com
                                Lev Nicolaevic Tolstoj – Guerra e pace


       Per quanto concerneva gli approvvigionamenti, Napoleone prescrisse a tutte le
truppe di recarsi a turno a Mosca, à la maraude, a rifornirsi di vettovaglie: così il futuro
dell'esercito sarebbe stato assicurato.

       Per quanto concerneva il culto religioso Napoleone diede l'ordine di ramener les
popes e di ripristinare il servizio divino nelle chiese.

       Dal punto di vista del commercio, e per ciò che concerneva i rifornirnenti
dell'esercito, fu affisso dappertutto il seguente



PROCLAMA

       «Pacifici abitanti di Mosca, artigiani e operai, che la sciagura ha costretto ad
allontanarsi dalla città, e voi, agricoltori disseminati qua e là per le campagne, che
un'infondata paura trattiene ancora lontano dalla città, ascoltate! La pace sta ritornando in
questa capitale e l'ordine vi è ormai ristabilito. I vostri conterranei escono senza timore dai
loro rifugi, certi di essere rispettati. Qualsiasi atto di violenza contro le loro persone e i loro
averi viene immediatamente punito. Sua Maestà l'Imperatore e Re tutela i loro diritti e
nessuno tra voi è considerato da Lui suo nemico, eccetto coloro che non obbediscono al
Suo volere. Egli vuole por fine alle vostre sciagure e restituirvi alle vostre case e alle vostre
famiglie. Venite dunque incontro alle sue benefiche intenzioni e avvicinatevi a noi senza
alcun timore di pericolo. Abitanti! Ritornate con fiducia nelle vostre abitazioni: presto
troverete il modo di soddisfare i vostri bisogni! Operai e artigiani laboriosi! Ritornate ai
vostri mestieri: le case e le botteghe, protette da pattuglie di soldati, vi attendono, e il
vostro lavoro riceverà il dovuto compenso! E voi infine, contadini, uscite dai boschi in cui
vi ha spinto il terrore, ritornate senza paura nelle vostre izbe, nella ferma fiducia che
troverete conveniente difesa. In città sono stati istituiti magazzini, dove i contadini
potranno portare le scorte superflue di cereali e altri prodotti della terra. Il Governo ha
preso i seguenti provvedimenti per garantire la libera vendita dei prodotti agricoli: 1) a
datare da oggi, i contadini, gli agricoltori e coloro che vivono nei dintorni di Mosca
possono portare in città senza alcun pericolo le loro scorte, di qualunque genere esse siano,
in due magazzini designati a questo scopo, sulla Mochovaja e all'Ochotnyj Rjad; 2) detti
prodotti verranno da essi venduti al prezzo che verrà concordato con l'acquirente; ma se il
venditore non riceverà il giusto prezzo da lui richiesto, il venditore stesso sarà libero di
riportarseli indietro, nella sua campagna, e nessuno, sotto nessun pretesto, potrà
impedirglielo; 3) tutte le domeniche e i mercoledì sono fissati come giorni di grande
mercato settimanale, ragion per cui un adeguato contingente di soldati il martedì e il

                                                                                              1195
www.writingshome.com
                                  Lev Nicolaevic Tolstoj – Guerra e pace


sabato verrà dislocato su tutte le strade maestre, a una certa distanza dalla città, onde
proteggere i convogli; 4) eguali misure saranno prese affinché sulla strada del ritorno i
contadini non incontrino ostacoli con i loro veicoli e cavalli; 5) saranno presi al più presto
provvedimenti per il ripristino dei normali commerci. Abitanti della città e delle
campagne, e voi, lavoratori e artigiani, di qualunque nazionalità siate! Siete invitati ad
ottemperare alle paterne intenzioni di Sua Maestà l'Imperatore e Re, e a collaborare con
Lui alla causa del benessere comune. Recate ai Suoi piedi fiducia e rispetto e non esitate a
unirvi a noi!»

       Per tenere alto il morale delle truppe e del popolo, di continuo venivano
organizzate riviste, venivano distribuite ricompense. L'imperatore girava a cavallo per le
vie della città e dava conforto agli abitanti; e, nonostante il gran daffare che gli davano le
questioni di governo, frequentava di persona i teatri istituiti per suo ordine.

       Per quanto riguardava la beneficenza, la più alta virtù dei coronati, Napoleone
faceva tutto ciò che era in suo potere. Su tutti gli istituti di beneficenza aveva ordinato di
scrivere Maison de ma mère, intendendo unire, con quest'atto, il tenero sentimento del figlio
alla maestosa virtù del monarca. Visitò l'ospizio infantile e, lasciando che gli orfani da lui
salvati sbaciucchiassero le sue bianche mani, si trattenne a conversare benignamente con
Tutolmin. Poi - come risulta dall'eloquente esposizione di Thiers - fece distribuire la paga
alle sue truppe in denaro russo, in quel denaro falso che lui stesso aveva fatto fabbricare.
«Relevant l'emploi de ces moyens par un acte digne de lui et de l'armée Française, il fit distribuer
des secours aux incendiès. Mais les vivres étant trop précieux pour être donnés à des étrangers la
plupart ennemis, Napolèon aima mieux leur fournir de l'argent à fin qu'ils se fournissent au
dehors, et il leur fit distribuer des roubles papiers»

       Per ciò che riguardava la disciplina dell'esercito, venivano emanati di continuo
ordini che stabilivano severe punizioni per le inadempienze ai doveri di servizio, e
disposizioni dirette a stroncare il saccheggio.



X



       Eppure, strano a dirsi, tutti questi provvedimenti, progetti, premure, che non erano
affatto peggiori di altri decisi in circostanze analoghe, non sfioravano nemmeno la
sostanza della cosa: giravano senza scopo, a loro capriccio, non riuscendo a entrare
nell'ingranaggio come le lancette d'un quadrante d'orologio staccato dal meccanismo.

                                                                                               1196
www.writingshome.com
                                 Lev Nicolaevic Tolstoj – Guerra e pace


       Dal punto di vista strategico il geniale piano della campagna russa, di cui Thiers
dice «que son génie n'avait jamais rien imaginé de plus profond, de plus habile et de plus
admirable» e a proposito del quale lo stesso Thiers, entrando in polemica con monsieur Fain
dimostra che deve essere stato preparato non già il 4, ma il 15 ottobre, questo piano non fu
mai - né mai avrebbe potuto essere - realizzato perché non conteneva nulla che si
avvicinasse alla realtà. La fortificazione del Cremlino, per la quale sarebbe stato necessario
abbattere la Mosquée (così Napoleone chiamava la chiesa di San Basilio), si dimostrò
perfettamente inutile. La collocazione di mine sotto il Cremlino mirava unicamente ad
esaudire il desiderio dell'imperatore che, nell'abbandonare Mosca, il Cremlino saltasse in
aria: si voleva, cioè, punire una trave del pavimento su cui il bambino, cadendo, s'era fatto
male. Durante l'inseguimento dell'esercito russo, inseguimento che stava tanto a cuore a
Napoleone, si verificò un fenomeno inaudito. I comandanti francesi perdettero le tracce di
un esercito di sessantamila russi e, come asserisce Thiers, fu solo grazie all'abilità - e
persino alla genialità - di Murat, che si riuscì a rintracciare, nemmeno si trattasse d'uno
spillo, quell'esercito di sessantamila uomini.

       Quanto alla diplomazia, tutte le argomentazioni circa la propria magnanimità e
giustizia, svolte da Napoleone di fronte a Tutolmin e Jakovlev, quest'ultimo preoccupato
solo di trovare un cappotto e una vettura, si dimostrarono inutili. Alessandro non ricevette
quegli ambasciatori e non rispose alla loro ambasceria.

       Dal punto di vista giuridico, dopo l'esecuzione dei presunti incendiari, andò a fuoco
anche l'altra metà di Mosca.

       Dal punto di vista amministrativo, l'istituzione della municipalità non arrestò il
saccheggio e si dimostrò vantaggiosa, solo per quelle persone che della municipalità
facevano parte e che, sotto il pretesto di mantenere l'ordine, saccheggiavano Mosca o
salvavano la roba loro dal saccheggio.

       Per la questione religiosa, il metodo - basato sulle visite alle moschee - che in Egitto
aveva dato così buoni risultati, qui non portò nessun frutto. Due o tre preti, tutti quelli,
cioè, che si poterono trovare a Mosca, tentarono di eseguire i voleri di Napoleone, ma uno
di essi fu schiaffeggiato da un soldato francese durante una funzione e, a proposito di un
altro, un funzionario francese fece il seguente rapporto: «Le prêtre, que j'avais découvert et
invité à recommencer à dire messe, a nettoyé et fermé l'église. Cette nuit on est venu de nouveau à
enfoncer les portes, casser les cadenas, déchirer les livres et commettre d'autres désordres.»

       Dal punto di vista del commercio, nessuna risposta seguì al proclama rivolto ai
laboriosi artigiani e a tutti i contadini. Laboriosi artigiani in città non se ne trovavano, e i

                                                                                                 1197
www.writingshome.com
                                 Lev Nicolaevic Tolstoj – Guerra e pace


contadini, da parte loro, catturavano i commissari che si spingevano troppo lontano a
diffondere il proclama nelle campagne, e li uccidevano.

       Circa il divertimento e le distrazioni da offrire al popolo e all'esercito mediante i
teatri, la cosa non ebbe miglior successo. I teatri istituiti al Cremlino e nella casa Poznjakov
vennero subito chiusi, giacché gli attori e le attrici erano stati rapinati.

       Neanche la beneficenza arrecò gli effetti desiderati. Mosca era piena di assegnati,
falsi e non falsi, e ormai nessuno più vi attribuiva valore. I francesi, intenti ad accrescere il
loro bottino, volevano soltanto l'oro. E non solo non avevano nessun valore le banconote
false che così graziosamente Napoleone distribuiva agli infelici, ma persino l'argento
veniva ceduto a un prezzo più basso del suo valore rispetto all'oro.

       Ma la più stupefacente dimostrazione dell'inefficacia degli ordini supremi venne, in
quel periodo, dai tentativi compiuti da Napoleone per porre fine ai saccheggi e ripristinare
l'ordine pubblico.

       Ecco cosa dicevano i rapporti delle autorità militari:

       «In città continuano i saccheggi nonostante le disposizioni dirette a stroncarli.
L'ordine non è ancora ristabilito e non c'è un solo mercante che eserciti la sua attività in
modo legale. Soltanto i vivandieri si permettono di vendere, ma si tratta unicamente di
oggetti rubati.»

       «La partie de mon arrondissement continue à être en proie au pillage des soldats du 3 corps,
qui, non contents d'arracher aux malheureux réfugiés dans des souterrains le peu qui leur reste, ont
même la férocité de les blesser à coups de sabre, comme j'en ai vu plusieurs exemples.»

       «Rien de nouveau outre que les soldats se permettent de voler et de piller. Le 9 octobre.»

       «Le vol et le pillage continuent. Il y a une bande de voleurs dans notre district qu'il faudra
arréter par de fortes gardes. Le 11 octobre.»

       «L'imperatore è grandemente scontento del fatto che, nonostante l'ingiunzione di
por fine al saccheggio, in città non si vede altro che reparti di soldati della Guardia che
fanno ritorno al Cremlino carichi di bottino. Nella vecchia Guardia i disordini e il
saccheggio si sono ripetuti, più violenti che mai, nella giornata di ieri, la scorsa notte e
oggi. Con rincrescimento l'imperatore vede che i soldati scelti assegnati alla protezione
della sua persona, quelli che dovrebbero dare esempio di disciplina, spingono invece a tal
punto la loro disobbedienza da svaligiare le cantine e i magazzini approntati per l'esercito.


                                                                                                    1198
www.writingshome.com
                                 Lev Nicolaevic Tolstoj – Guerra e pace


Altri si sono abbassati al punto di non obbedire più alle sentinelle e agli ufficiali di
guardia, e li ingiuriano e li battono.»

          «Le grand maréchal du palais se plaint vivement,» scriveva il governatore, «que malgré
les défenses réiterées, les soldats continuent à faire leurs besoins dans toutes les cours et même
jusque sous le fenêtres de l'Empereur.»

          Quest'esercito - che a somiglianza di un gregge brado calpestava sotto i piedi il
foraggio che avrebbe potuto preservarlo dalla morte per fame - si disgregava e sempre
più, ogni giorno della sua inutile permanenza a Mosca, andava incontro alla propria
rovina.

          Ma di lì non si spostava.

          Si diede alla fuga solo quando, improvvisamente, fu assalito dal terror panico alla
notizia della cattura dei convogli sulla strada di Smolensk, e della battaglia di Tarutino. E
proprio la notizia della battaglia di Tarutino, che giunse inattesa a Napoleone durante una
rivista, provocò in lui, come dice Thiers, il desiderio di punire i russi, così che diede
quell'ordine di partire che da tutto l'esercito era richiesto.

          Fuggendo da Mosca, gli uomini che componevano quell'esercito si portarono dietro
tutto ciò che avevano saccheggiato. Anche Napoleone non abbandonò il suo trésor. Alla
vista di tutti quei carriaggi che impacciavano la marcia dell'esercito, Napoleone restò
sbigottito (come racconta Thiers). Eppure, con tutta la sua esperienza di cose di guerra,
non diede l'ordine di bruciare i carriaggi inutili, così come aveva fatto con il convoglio di
un maresciallo quando erano in marcia su Mosca; aveva dato un'occhiata alle carrozze e ai
calessi su cui viaggiavano i soldati e aveva detto che era un'ottima cosa: quelle vetture
sarebbero state adoperate per le vettovaglie, per i malati e per i feriti.

          Tutto l'esercito era in una situazione simile a quella di un animale ferito che sente di
essere perduto e non si rende più conto di quello che fa. Studiare le manovre e gli scopi
perseguiti da Napoleone e dal suo esercito, dal momento del loro ingresso in Mosca fino
alla disfatta finale, è come indagare il senso dei salti e delle convulsioni che precedono la
fine di un animale ferito a morte. Spesso l'animale ferito, sentendo un fruscio, si lancia
proprio in direzione del tiro del cacciatore, corre avanti, indietro, e così affretta da sé la
propria fine. Lo stesso faceva Napoleone sotto la pressione di tutto il suo esercito. Il fruscio
della battaglia di Tarutino aveva spaventato la belva ed essa si lanciò avanti, incontro al
colpo del cacciatore, corse fino a lui, poi tornò di nuovo indietro e, infine, si diede alla fuga
lungo la strada più svantaggiosa e pericolosa, come fa la belva pur di seguire le vecchie
tracce.
                                                                                             1199
www.writingshome.com
                               Lev Nicolaevic Tolstoj – Guerra e pace


       Napoleone, che solitamente viene rappresentato come colui che guidò tutto questo
movimento (così come i selvaggi credono che la figura scolpita sulla prua di una nave sia
la forza da cui è guidata la nave), Napoleone - durante tutto questo periodo della sua
attività - fu simile a un bambino che, aggrappato alle corde che pendono all'interno di una
carrozza, s'immagina d'esser lui a guidare i cavalli.



XI



       Il 6 ottobre, di buon'ora, Pierre uscì dalla baracca, e poi, rientrandovi, si soffermò
accanto alla porta a giocare con un cagnolino lungo, grigio, dalle zampette corte e storte,
che gli girava attorno. Questo cagnolino viveva nella baracca, passava la notte con
Karataev, ma certe volte se ne andava chissà dove per la città e poi tornava di nuovo.
Probabilmente non aveva mai avuto un padrone, nemmeno adesso lo aveva, e non aveva
nome. I francesi lo chiamavano Azor, il soldato che raccontava le fiabe lo chiamava
Femgalka, Karataev e altri lo chiamavano Bigio, certe volte Ciondolo. Il fatto di non
appartenere a nessuno e di non avere nome, né razza, e nemmeno un colore definito, non
sembrava tuttavia preoccupare molto il cagnolino grigio. Il folto ciuffo della coda stava su
rigido e tondo, le zampette storte gli servivano così bene che spesso, quasi sprezzando
l'uso di tutt'e quattro, sollevava con grazia una di quelle di dietro e correva, con grande
agilità e destrezza, su tre sole zampe. Tutto per lui era oggetto di piacere. Ora, con guaiti
di gioia, si sdraiava sulla schiena; ora si riscaldava al sole con un'aria pensierosa e
significativa; ora faceva il pazzo, giocando con una scheggia di legno o con una pagliuzza.

       Gli indumenti di Pierre consistevano, ora, in una camicia lacera e sudicia, unico
residuo del suo abbigliamento di un tempo, in un paio di pantaloni da soldato che
Karataev gli aveva consigliato di legare alle caviglie con delle cordicelle per stare più
caldo, in un caffetano e in un berretto da contadino. Pierre era molto cambiato fisicamente,
in questo frattempo. Non sembrava più grasso, sebbene avesse sempre lo stesso aspetto
forte e robusto, tipico della sua famiglia. La barba e i baffi gli avevano ricoperto la parte
inferiore del volto; i capelli folti e arruffati, pieni di pidocchi, gli si arricciavano sul capo
formando una sorta di casco. L'espressione degli occhi era ferma, tranquilla, vivace, come
mai prima. L'antica sua rilassatezza, che gli si rifletteva anche nello sguardo, aveva lasciato
il posto a una vigile energia, pronta all'azione e alla resistenza. I suoi piedi erano scalzi.

       Pierre guardava ora in fondo, verso i campi, dove quel mattino passavano in
continuazione carri e uomini a cavallo, ora lontano, oltre il fiume, ora il cagnolino che
                                                                                             1200
www.writingshome.com
                                 Lev Nicolaevic Tolstoj – Guerra e pace


giocava fingendo di morderlo, ora i propri piedi scalzi che provava piacere a spostare sul
terreno, muovendo le grosse dita sudicie. E ogni volta che posava lo sguardo sui propri
piedi scalzi, un sorriso di animazione e di soddisfazione appariva sulle sue labbra. La vista
di quei piedi nudi gli faceva tornare alla mente tutto ciò che aveva vissuto e compreso
negli ultimi tempi, e quel ricordo gli faceva piacere.

       Già da vari giorni il tempo era calmo, sereno, con lievi brinate alla mattina: la
cosiddetta «estate delle vecchiette».Fuori, al sole, faceva caldo, e questo tepore, mischiato
alla corroborante frescura della brinata mattutina, che ancora si poteva sentire nell'aria, era
particolarmente gradevole.

       Su tutto, sugli oggetti vicini e quelli più lontani, si posava quella magica luce
cristallina che c'è soltanto in questo periodo dell'autunno. In lontananza apparivano le
Vorob'ëvye Gory, col villaggio, la chiesa e un grande palazzo bianco. E gli alberi spogli, e
la sabbia, le pietre, e i tetti delle case, e la verde guglia della chiesa, e gli angoli del bianco
palazzo lontano, tutto questo si stagliava nell'aria trasparente con nettezza innaturale, con
straordinaria finezza di profili. Più vicino si scorgevano le ben note rovine di una casa
signorile mezzo incendiata, dove ora abitavano dei francesi, con gli arbusti di lillà ancora
verdi lungo la palizzata. E persino quella casa crollata e in rovina, che quando il tempo era
grigio disgustava per la sua bruttezza, adesso, nel vivido, immobile fulgore, aveva
qualcosa di bello e di tranquillizzante.

       Un caporale francese, sbottonato, in berretto, e una corta pipetta fra i denti, sbucò
dietro l'angolo della baracca e, strizzando l'occhio amichevolmente, si avvicinò a Pierre:

       «Quel soleil, hein, Monsieur Kiril? (così chiamavano Pierre tutti i francesi). On dirait le
printemps.» Si appoggiò alla porta e offrì a Pierre la pipa, sebbene sempre gliel'avesse
offerta e sempre Pierre avesse rifiutato. «Si l'on marchait par un temps comme celui-
là...»riprese.

       Pierre gli domandò che notizie c'erano sulla partenza, e il caporale raccontò che
quasi tutte le truppe stavano partendo, e che da un momento all'altro dovevano arrivare
ordini a proposito dei prigionieri. Nella baracca di Pierre uno dei soldati, Sokolov, era
moribondo, e Pierre raccomandò al caporale di occuparsi di quel soldato. Il caporale, in
risposta, gli disse di stare tranquillo: i francesi avevano ospedali mobili e ospedali stabili, e
per i malati ci sarebbero state disposizioni a parte, e, in genere, tutto ciò che poteva
accadere era già stato previsto dai superiori.

       «Et puis, Msr Kiril, vous n'avez qu'à dire un mot au capitaine, vous savez. Oh, c'est un...
qui n'oublie jamais rien. Dites au capitaine quand il fera sa tournée, il fera tout pour vous...»
                                                                                                    1201
www.writingshome.com
                                Lev Nicolaevic Tolstoj – Guerra e pace


          Questo capitano, di cui parlava il caporale, spesso si fermava a lungo a conversare
con Pierre e mostrava molta benevolenza nei suoi confronti.

          «Vois-tu, St. Thomas, qu'il me disait l'autre jour: Kiril c'est un homme qui a de
l'instruction, qui parle français; c'est un seigneur russe, qui a eu des malheurs, mais c'est un
homme. Et il s'y entend le... S'il demande quelque chose, qu'il me dise, et n'y a pas de refus. Quand
on a fait ses études, voyez vous, on aime l'instruction et les gens comme il faut. C'est pour vous,
que je dis celà, Msr Kiril. Dans l'affaire de l'autre jour si ce n'était grâce à vous, ça aurait fini
mal...»

          Il caporale chiacchierò ancora qualche minuto, e quindi si allontanò. (Il fatto
accaduto di recente, a cui il caporale aveva accennato, era una rissa fra i prigionieri e i
francesi, durante la quale Pierre era riuscito a calmare i suoi compagni). Alcuni prigionieri
avevano sentito che Pierre discorreva con il caporale, e subito gli chiesero che cosa gli
avesse detto. Mentre Pierre riferiva ai suoi compagni ciò che aveva saputo a proposito
della partenza, sulla soglia della baracca comparve un soldato francese magro, giallo e
lacero. Con un gesto rapido e timido, portando le dita alla fronte in segno di saluto, si
rivolse a Pierre e gli domandò se stesse in quella baracca il soldato Platoche, al quale lui
aveva dato da cucire una camicia.

          Una settimana prima i francesi avevano ricevuto tela e cuoio da scarpe, e avevano
incaricato i soldati prigionieri di confezionare per loro scarpe e camicie.

          «È pronta, è pronta, bello mio!» disse Karataev, e venne avanti portando in mano
una camicia accuratamente piegata.

          Karataev, approfittando del caldo, e per comodità di lavoro, aveva indosso soltanto
i pantaloni e una camicia lacera e nera come la terra. I suoi capelli, come usano gli
artigiani, erano fermati da un legaccio di stoppa, e il suo viso tondo pareva ancor più
tondo e simpatico.

          «Quando do una parola, è quella! Ecco qui: ho detto venerdì e così ho fatto,» diceva
Platon sorridendo e spiegando la camicia che aveva appena finito di cucire.

          Il francese si guardò intorno inquieto, e dopo un'attimo di esitazione, si sfilò
rapidamente la giubba e indossò la camicia. Non aveva camicia sotto la giubba
dell'uniforme, portava solo un lungo panciotto di seta a fiori sul nudo, scarno torace. Il
francese evidentemente temeva che i prigionieri, vedendolo così, scoppiassero a ridere e si
affrettò a infilare la testa nella camicia. Nessuno dei prigionieri disse una parola.


                                                                                                1202
www.writingshome.com
                                 Lev Nicolaevic Tolstoj – Guerra e pace


       «Guardati un po', ti sta proprio a pennello,» ripeteva Platon, aiutandolo a indossare
la camicia.

       Il francese, infilate la testa e le braccia, badava a esaminare la camicia che aveva
indosso e ne controllava le cuciture.

       «Che vuoi, bello mio, questa non è una sartoria e mancano gli attrezzi giusti, e poi
lo dice anche il proverbio: se arnese non hai, manco un pidocchio accopperai,» disse
Platon con un gran sorriso, evidentemente compiaciuto del proprio lavoro.

       «C'est bien, c'est bien, merci, mais vous devez avoir de la toile de reste?» disse il francese.

       «E andrà ancora meglio quando l'indosserai direttamente sulla carne,» disse
Karataev, seguitando a rallegrarsi tutto della propria opera. «Ti starà bene e ti ci sentirai, a
tuo agio...»

       «Merci, merci, mon vieux, le reste?...» ripetè il francese sorridendo e, tirata fuori una
banconota, la diede a Karataev. «Mais le reste...»

       Pierre vedeva che Platon non voleva capire ciò che diceva il francese e, senza
immischiarsi nella faccenda, li guardava. Karataev ringraziò per il denaro e continuò a
tessere le lodi del suo lavoro. Il francese, da parte sua, continuava a insistere per riavere gli
avanzi della tela e pregò Pierre di tradurre quanto diceva.

       «E lui che se ne fa degli avanzi?» disse Karataev. «Per noi ne sarebbero venute fuori
delle magnifiche pezze per i piedi. Be', faccia come vuole!» E Karataev, improvvisamente
rattristatosi, tirò fuori dalla tasca un involtino di ritagli e lo porse al francese senza
guardarlo in faccia. «Che roba!» disse e si allontanò. Il francese guardò la tela, riflettè per
un attimo, lanciò un'occhiata interrogativa a Pierre e fu come se lo sguardo di Pierre gli
dicesse qualcosa:.

       «Platoche, dites donc, Platoche,» tutt'un tratto, arrossendo, si mise a gridare il francese
con voce stridula. «Gardez pour vous,» disse ancora, rendendogli i ritagli, poi si voltò e uscì.

       «Ma guarda un po',» disse Karataev, scuotendo la testa. «Dice che non sono cristiani
e invece pure loro un'anima ce l'hanno. Dicevano bene i nostri vecchi: la mano sudata dà
via, la mano asciutta è restia. È nudo e crudo pure lui, eppure, ecco qua, li ha ridati...»
Sorridendo pensieroso, lo sguardo fisso ai ritagli, Karataev restò in silenzio per qualche
minuto. «Vedrai che magnifiche pezze per i piedi, amico mio,» esclamò e tornò nell'interno
della baracca.


                                                                                                  1203
www.writingshome.com
                              Lev Nicolaevic Tolstoj – Guerra e pace




XII



      Ormai da quattro settimane Pierre era prigioniero dei francesi. Benché gli avessero
proposto di trasferirlo dalla baracca dei soldati a quella degli ufficiali, era rimasto lì dove
l'avevano portato il primo giorno.

      Tra gli incendi e le devastazioni di Mosca Pierre aveva toccato quasi il limite
estremo delle privazioni che un uomo può sopportare; eppure, grazie alla sua forte
costituzione, alla buona salute, che fino a quel momento ignorava di possedere, e
soprattutto grazie al fatto che tali privazioni erano giunte in modo così insensibile, che non
si poteva dire quando fossero cominciate, sopportò la propria sorte non solo agevolmente,
ma addirittura con gioia. E proprio in questo periodo provò quel senso di tranquillità, di
intima soddisfazione, a cui prima aveva vanamente aspirato. Nella sua vita aveva cercato
a lungo, per strade sempre diverse, quell'armonia, quell'accordo con se stesso, che con
tanto stupore aveva scoperto nei soldati durante la battaglia di Borodino; l'aveva cercato
nella filantropia, nella massoneria, nella superficialità della vita mondana, nel vino, in un
eroico atto di abnegazione, nell'amore romantico per Nataša; l'aveva cercato nel campo del
pensiero, ma ogni ricerca, ogni tentativo, l'aveva immancabilmente deluso. Ed ecco che,
quando meno ci pensava, aveva trovato la tranquillità, l'armonia con se stesso: le aveva
trovate attraverso l'orrore della morte, attraverso le privazioni e quanto aveva imparato da
Karataev. I momenti terribili vissuti durante l'esecuzione sembravano aver cancellato per
sempre dalla sua immaginazione e dalla sua memoria quei pensieri, quei sentimenti
angosciosi che prima gli erano parsi così importanti. Non gli veniva più fatto di pensare
alla Russia, né alla guerra, né alla politica, né a Napoleone. Vedeva ormai chiaro che tutte
queste cose non lo toccavano direttamente, che ad esse non era chiamato e che, dunque,
non poteva giudicarne. «Russia ed estate non sono alleate,» ripeteva le parole di Karataev,
e queste parole gl'infondevano una strana calma. Adesso gli sembravano incomprensibili,
e persino ridicoli, la sua intenzione di uccidere Napoleone e i suoi calcoli sulla cifra
cabalistica e sulla belva dell'Apocalisse. Il suo rancore verso la moglie, la preoccupazione
che il suo nome venisse disonorato, ormai non gli sembravano solo insignificanti, ma
persino divertenti. Che cosa importava, a lui, del fatto che quella donna conducesse
altrove la vita che più le piaceva? Cosa poteva importare a chicchessia, e a lui in
particolare, che costoro venissero o no a sapere di aver fatto prigioniero il conte Bezuchov?



                                                                                          1204
www.writingshome.com
                               Lev Nicolaevic Tolstoj – Guerra e pace


       Si ricordava spesso, adesso, il suo colloquio con il principe Andrej, e si sentiva
perfettamente d'accordo con lui, pur interpretandone il pensiero in modo un po' diverso. Il
principe Andrej pensava e sosteneva che la felicità può essere soltanto negativa; ma lo
aveva detto con una sfumatura di amarezza e d'ironia. Come se, così dicendo, adombrasse
un altro pensiero, e cioè che tutte le aspirazioni, insite in noi, verso la felicità positiva, lo
sono soltanto per lasciarci insoddisfatti e per tormentarci. Pierre, invece, credeva ciò senza
alcuna riserva mentale. L'assenza di sofferenze, il soddisfacimento dei bisogni della vita e,
come conseguenza, la libertà di scegliere le proprie occupazioni, ossia il proprio modo di
vita, apparivano a Pierre, adesso, come l'indubbia e suprema felicità dell'uomo. Soltanto
adesso, in quel luogo, Pierre aveva pienamente apprezzato, per la prima volta, il piacere di
mangiare quando aveva voglia di mangiare, di bere quando aveva voglia di bere, di
dormire quando aveva voglia di dormire, di stare al caldo quando aveva freddo, di
conversare con qualcuno quando aveva voglia di parlare e di ascoltare una voce umana. Il
soddisfacimento dei bisogni - cibo buono, pulizia, libertà - sembrava a Pierre, adesso che
era privo di tutto questo, un'assoluta felicità, e scegliere le sue occupazioni, ossia il suo
modo di vivere, adesso che tale scelta era così limitata, gli sembrava tanto facile da fargli
dimenticare che l'eccesso delle comodità della vita distrugge ogni felicità connessa al
soddisfacimento dei bisogni, e che la massima libertà di scelta delle occupazioni, quella
libertà che nella vita gli era venuta dall'istruzione, dalla ricchezza, dalla posizione sociale,
è proprio ciò che rende la scelta delle occupazioni così insolubilmente difficile e finisce col
distruggere il bisogno e la possibilità stessa di trovare un'occupazione.

       Tutti i sogni di Pierre ora si concentravano sul momento in cui sarebbe tornato
libero. E tuttavia in seguito, e poi per tutta la vita, Pierre avrebbe pensato e parlato con
entusiasmo di quel mese di prigionia, di quelle irripetibili, intense e gioiose sensazioni, e
soprattutto di quella completa tranquillità di spirito, di quell'assoluta libertà interiore, che
solo in quel tempo aveva sperimentato.

       Quando il primo giorno, alzatosi all'alba, era uscito dalla baracca e aveva visto
dapprima le cupole scure e le croci del Monastero di Novodevièij, la brinata sull'erba
polverosa, la cima dei Monti dei Passeri e la ripa boscosa che si snodava lungo il fiume e si
perdeva nel viola della lontananza; quando aveva avvertito il contatto dell'aria fresca e
udito i rumori delle cornacchie che volavano via da Mosca passando sopra il campo; e
quando poi, a un tratto, c'era stato uno sprazzo di luce da oriente e l'orlo del sole era
trionfalmente emerso al di sopra di una nuvola, e le croci, e la brina, e la lontananza, e il
fiume, tutto si era messo a risuonare nella luce gioconda, Pierre aveva avvertito, allora,
una sensazione nuova, mai provata prima, di gioia e di energia vitale.


                                                                                            1205
www.writingshome.com
                               Lev Nicolaevic Tolstoj – Guerra e pace


       Una sensazione che non soltanto non l'aveva più abbandonato per tutto il tempo
della prigionia, ma, al contrario, era andata crescendo dentro di lui a mano a mano che
aumentavano le difficoltà della sua situazione.

       Quella sensazione d'esser pronto a tutto, di poter contare su una grande energia
morale, era tanto più forte in Pierre a causa dell'alta opinione che, subito dopo il suo arrivo
nella baracca, i compagni s'erano fatta di lui. La sua conoscenza delle lingue, la stima che
gli dimostravano i francesi, la sua semplicità, la facilità con cui dava tutto ciò che gli
chiedevano (riceveva tre rubli alla settimana, come gli ufficiali), la sua forza, di cui aveva
dato prova ai soldati piantando con le mani alcuni chiodi nelle pareti della baracca, la
mitezza che mostrava nel trattare i compagni, la sua capacità, per loro incomprensibile, di
starsene seduto immobile senza far niente, a riflettere; tutto questo lo faceva apparire ai
soldati come un essere un po' misterioso e superiore. Perfino quelle doti che, nel mondo in
cui viveva prima, gli erano state, se non dannose, almeno restrittive, come la forza, lo
sprezzo delle comodità, la distrazione, la semplicità dei modi, lì, in mezzo a quegli uomini,
facevano di lui poco meno di un eroe. E Pierre si sentiva vincolato dall'opinione che
avevano di lui.



XIII



       Nella notte fra il 6 e il 7 ottobre i francesi cominciarono a prepararsi per la partenza:
si sfasciavano le cucine, le baracche, si caricavano i carri, le truppe e i convogli si
mettevano in moto.

       Alle sette del mattino, una scorta di francesi in assetto di marcia, chepì, fucili, zaini
e certi enormi sacchi, era pronta davanti alle baracche, e lungo l'intero schieramento
echeggiava un animato chiacchiericcio francese disseminato di imprecazioni.

       Nella baracca erano tutti pronti: vestiti, le cinture allacciate e le calzature ai piedi; e
tutti non aspettavano che l'ordine di uscire. Sokolòv, il soldato malato, pallido e magro,
con gli occhi cerchiati di blu, era il solo a non esser calzato e vestito; se ne stava seduto al
suo posto, e con occhi resi prominenti dalla magrezza guardava interrogativamente i
compagni che non gli facevano caso, e intanto gemeva in modo monotono e sommesso. Si
capiva che più della sofferenza - aveva la dissenteria - erano la paura e il dispiacere di
rimanere solo a farlo gemere così.


                                                                                             1206
www.writingshome.com
                               Lev Nicolaevic Tolstoj – Guerra e pace


       Pierre, che calzava certe scarpe fatte per lui da Karataev con il cuoio portatogli da
un francese per una risuolatura, e aveva intorno alla vita una cintura di spago, si avvicinò
al malato e s'accovacciò sui calcagni accanto a lui.

       «Ma che hai, Sokolòv? Non se ne vanno mica tutti... Qui hanno un ospedale. Forse
te la passerai meglio di noi,» disse Pierre.

       «Oh, Signore! Sono morto! Oh, Signore!» gemette forte il soldato.

       «Vado a chiederlo ancora,» disse Pierre, e alzandosi s'avviò verso la porta della
baracca.

       Mentre Pierre si avvicinava alla porta, arrivò da fuori, insieme a due soldati, quel
caporale che, il giorno prima, aveva offerto a Pierre la sua pipa. Sia il caporale che i soldati
erano in assetto di marcia: avevano lo zaino sulle spalle e il sottogola del chepì abbassato,
cosa che rendeva assai diversa dal solito la loro fisionomia.

       Il caporale stava andando verso la porta per chiuderla, secondo l'ordine del
comandante. Prima di partire, bisognava contare i prigionieri.

       «Caporal, que fera-t-on du malade?...» cominciò Pierre; ma, mentre diceva questo, gli
venne il dubbio se fosse quello il caporale a lui noto, oppure un altro che non conosceva, a
tal punto, in quel momento, il caporale appariva mutato. Inoltre, proprio mentre Pierre
stava parlando, da due parti s'udì d'improvviso rullare il tamburo. Alle parole di Pierre il
caporale si accigliò e, con un'imprecazione inafferrabile, richiuse di scatto la porta. Nella
baracca si fece quasi buio; i tamburi, fuori, continuavano a rullare, soffocando i gemiti del
malato.

       «Eccola!... Ancora lei!» si disse Pierre, e un brivido gli corse per la schiena.

       Nel mutato viso del caporale, nel suono della sua voce, nel rullare eccitante e
assordante dei tamburi, Pierre aveva riconosciuto quella forza misteriosa e implacabile che
costringe gli uomini a uccidersi l'un l'altro contro il loro stesso volere, quella forza che
aveva già visto in atto durante l'esecuzione. Cedere alla paura, tentare di sfuggire quella
forza, rivolgere suppliche o esortazioni agli uomini che ne erano strumento, era tutto
inutile. Pierre, adesso, lo sapeva. Bisognava attendere e pazientare. Pierre non si avvicinò
più al malato, né si voltò a guardarlo. Rimase accanto alla porta della baracca, in silenzio,
accigliato.

       Quando la porta della baracca si aprì e i prigionieri si accalcarono all'uscita come un
gregge di montoni, sospingendosi l'un l'altro, Pierre si aprì un varco fra loro e s'accostò a
                                                                                           1207
www.writingshome.com
                                Lev Nicolaevic Tolstoj – Guerra e pace


quel capitano che, stando alle assicurazioni del caporale, era pronto a fare qualsiasi cosa
per Pierre. Era anche lui in assetto di marcia, e anche dalla sua faccia gelida traspariva
quella «cosa», che Pierre aveva ravvisato nelle parole del caporale e nel rullio dei tamburi.

       «Filez, filez, diceva il capitano, guardando con cipiglio i prigionieri che si
accalcavano davanti a lui. Pierre sapeva che il suo tentativo sarebbe stato vano, ma gli si
avvicinò egualmente.

       «Eh bien, qu'est ce qu'il y a?» disse l'ufficiale, voltandosi a fissarlo freddamente come
se non l'avesse riconosciuto.

       Pierre gli disse del malato.

       «Il pourra marcher, que diable!» disse il capitano. «Filez, filez,» tornò poi a ripetere
senza più guardare Pierre.

       «Mais non, il est à l'agonie...» incominciò a dire Pierre.

       «Voulez vous bien!?» gridò il capitano con una smorfia d'ira.

       Dram-da-da-dam, dam, dam, rullavano i tamburi. E Pierre capì che la forza misteriosa
si era già completamente impossessata di quegli uomini e che sarebbe stato inutile, ormai,
aggiungere qualcosa.

       Gli ufficiali prigionieri furono separati dai soldati e ricevettero l'ordine di marciare.
Gli ufficiali, fra i quali si trovava Pierre, erano una trentina; i soldati circa trecento.

       Gli ufficiali prigionieri fatti uscire dalle altre baracche erano tutti sconosciuti;
avevano vestiti assai migliori di quelli di Pierre e, per via di quelle sue calzature, lo
guardavano con occhi estranei e diffidenti. Non lontano da Pierre, circondato con ogni
evidenza dal generale rispetto dei compagni di prigionia, camminava un corpulento
maggiore; indossava una vestaglia di Kazàn, cinta in vita da un asciugamano e aveva una
faccia grassoccia, gialla e rabbiosa. Con una mano, infilata nel panciotto, stringeva una
borsa da tabacco; l'altra reggeva il cannello di una lunga pipa. Ansando e sbuffando, il
maggiore brontolava e si arrabbiava con tutti: gli sembrava che tutti lo spingessero e
avessero fretta, mentre non c'era nessun motivo di aver fretta, e che tutti si meravigliassero
di qualcosa quando non c'era niente di cui meravigliarsi. Un altro ufficiale, piccolo e
magro, attaccava discorso con tutti, facendo congetture su dove li avrebbero condotti e su
quanta strada sarebbero riusciti a fare quel giorno. Un funzionario in stivali di feltro e
uniforme da commissario si spostava qua e là per contemplare Mosca in fiamme, e
comunicava ad alta voce le proprie osservazioni sugli edifici che bruciavano e se fosse
                                                                                              1208
www.writingshome.com
                               Lev Nicolaevic Tolstoj – Guerra e pace


questa o quest'altra la parte di Mosca che si vedeva. Un terzo ufficiale, che dall'accento
sembrava di origine polacca, discuteva con il funzionario e si sforzava di convincerlo che
si era sbagliato nell'identificare i quartieri di Mosca.

       «Che c'è da discutere tanto?» disse con ira il maggiore. «Che sia San Nikola o Vlas,
fa lo stesso; non vedete che sta bruciando tutto, e buonanotte? E voi che avete da spingere,
non vi basta la strada?» si rivoltò con rabbia verso quello che camminava dietro di lui e
non lo aveva spinto per nulla.

       «Ahi, ahi, ahi, che hanno mai fatto!» s'alzavano tuttavia -- ora da una parte, ora
dall'altra - le voci dei prigionieri che s'eran voltati a osservare l'incendio. «Anche
Zamoskvorèèie, anche Zùbovo, persino il Cremlino... Guardate, una metà è già andata...
Ve l'avevo detto: tutto Zamoskvorèèie ... È proprio così!»

       «Non capite che è bruciato tutto? Non c'è proprio niente da discutere!» diceva il
maggiore.

       Mentre attraversavano Chamòvniki (uno dei pochi quartieri di Mosca che non
fossero andati a fuoco), tutti i prigionieri in folla si strinsero di colpo da un lato, davanti
alla chiesa e s'alzarono esclamazioni di disgusto e d'orrore.

       «Ah, delinquenti! Razza di anticristi! Ma sì, è morto, proprio morto... L'hanno
spalmato di qualcosa.»

       Anche Pierre raggiunse la chiesa, davanti alla quale stava ciò che aveva suscitato
quelle esclamazioni, e vide confusamente qualcosa contro il muro di cinta. Dalle parole dei
compagni in grado di vedere meglio di lui, seppe che si trattava di un cadavere addossato,
così in piedi, al muro, e col viso spalmato di fuliggine.

       «Marchez, sacré nom... Filez... trente mille diables...», risuonarono le imprecazioni dei
soldati di scorta; e i francesi si misero, con insolito accanimento, a disperdere a colpi di
daga la folla dei prigionieri ferma a guardare il morto.



XIV



       Attraverso i vicoli di Chamòvniki i prigionieri erano avanzati soli con la loro scorta
e con i carri e i furgoni appartenenti alla scorta; ma una volta sbucati nelle vicinanze dei


                                                                                           1209
www.writingshome.com
                                Lev Nicolaevic Tolstoj – Guerra e pace


magazzini di viveri, si imbatterono in un enorme convoglio di artiglieria che procedeva
con difficoltà, mischiato a carri privati.

       Vicino al ponte tutti si fermarono, aspettando che finissero di passare quelli che
erano in testa. Da quel punto i prigionieri potevano vedere, davanti e indietro, file
interminabili di altri convogli in movimento. A destra, dove la strada di Kaluga faceva una
curva vicino a Neiskucnoie, perdendosi in lontananza, si allungavano a perdita d'occhio
file di soldati e di carriaggi. Erano le truppe del corpo di Beauharnais, che si erano messe
in moto prima di tutte le altre; indietro, sul lungofiume e attraverso il ponte Kamennyj, si
allungavano le truppe e i carriaggi di Ney.Le truppe di Davout, alle quali erano associati i
prigionieri, stavano passando per il Krymskij Brod e in parte avevano già imboccato la
strada di Kaluga. Ma i carriaggi formavano una fila così lunga che gli ultimi convogli di
Beauharnais non erano ancora usciti da Mosca sulla via di Kaluga che la testa delle truppe
di Ney sbucava già dalla Bol'šaja Ordynka.

       Attraversato il Krymskij Brod, i prigionieri avanzavano di pochi passi, si fermavano
per poi di nuovo brevemente avanzare; e da ogni parte uomini e veicoli finivano con
l'accalcarsi sempre di più. Dopo aver impiegato più di un'ora per percorrere quelle poche
centinaia di passi che separano il ponte dalla strada di Kaluga, e aver infine raggiunto la
piazza, dove le vie del quartiere di Zamoskvoreèe si incontrano con la via di Kaluga, i
prigionieri, stretti in un mucchio, furono costretti a fermarsi e a sostare per diverse ore in
quell'incrocio. Da tutte le parti si udiva, incessante come il rumore del mare, il frastuono
delle ruote e il calpestio dei piedi e un coro ininterrotto di grida irose e di bestemmie.
Pierre era in piedi, premuto contro il muro di una casa distrutta dalle fiamme e ascoltava
quel frastuono che nella sua immaginazione faceva tutt'uno con il rullo dei tamburi.

       Alcuni ufficiali prigionieri, per avere una visuale migliore, si erano arrampicati sul
muro della casa bruciata presso la quale si trovava Pierre.

       «Quanta gente! Ma quanta!... Persino sopra i cannoni hanno messo la roba! Guarda,
sono pellicce...» dicevano. «Che carogne, ne hanno saccheggiata di roba... Guarda là dietro,
sul carro, quello l'hanno tolto da un'icona, perdiana... Quelli devono essere tedeschi. E c'è
pure un nostro contadino, dannazione!... Ah, farabutti!... Guarda quello come s'è caricato,
non ce la fa a camminare! Ma vedi un po' dei calessi, anche quelli si sono presi!... Guarda,
si è seduto sui bauli... Santo cielo! Se le danno!...»

       «Dagli sul muso, sul muso! Se andiamo avanti così, qui ci restiamo fino a sera.
Guarda, guardate... ma quello dev'essere Napoleone in persona! Non vedi che cavalli! Con
gli stemmi, con la corona. Ma quella è una casa portatile. Ha perso un sacco e non se ne è

                                                                                         1210
www.writingshome.com
                               Lev Nicolaevic Tolstoj – Guerra e pace


accorto. Di nuovo si picchiano... Una donna con un bambino, e non è neanche brutta. Ma
sì, come no, la strada è tutta per te... Guarda non si riesce a vederne la fine. Ragazze russe,
in nome di Dio, ragazze russe! Guarda come si sono sistemate bene su quei calessi!»

       Di nuovo un'ondata di curiosità generale, come già vicino alla chiesa di
Chamòvniki, spinse tutti i prigionieri verso la strada, e Pierre, grazie alla sua statura, al di
sopra delle teste degli altri, vide ciò che suscitava tanto la curiosità dei prigionieri. In tre
carrozze, che si erano incastrate tra furgoni di munizioni, erano sedute pigiate una
addosso all'altra delle donne, vestite a colori vivaci, imbellettate, che gridavano qualcosa
con voci stridule.

       Dal momento in cui Pierre aveva avvertito la comparsa di quella forza misteriosa,
non riusciva più a trovare nulla che gli sembrasse strano o terribile; né il cadavere
impiastricciato di fuliggine per divertimento, né quelle donne che si affrettavano chissà
dove, né i resti dell'incendio di Mosca. Pressoché niente riusciva più a impressionarlo,
quasi che la sua anima, preparandosi a una lotta difficile, si rifiutasse di ricevere
impressioni in grado di indebolirla.

       Le carrozze con le donne passarono. Dietro ad esse ripresero a scorrere carri,
soldati, furgoni: soldati, cassoni, soldati, ogni tanto altre donne.

       Pierre non vedeva gli uomini singolarmente, ma il loro movimento complessivo.

       Tutti, uomini e cavalli, sembravano sospinti da una forza invisibile. Nel corso di
un'ora - per tanto Pierre poté osservarli - sbucarono da varie strade animati dallo stesso
desiderio di passare il più rapidamente possibile; e tutti, allo stesso modo, finendo gli uni
contro gli altri, cominciavano ad arrabbiarsi, a venire alle mani: balenavano le bianche
dentature, si aggrottavano le sopracciglia, si lanciavano gli stessi improperi, e su tutte le
faccie era impressa quella stessa espressione di spavalda risolutezza e di gelida durezza
che quella mattina aveva colpito Pierre quando l'aveva vista, tra il rullo dei tamburi, sulla
faccia del caporale.

       Era quasi l'imbrunire quando il comandante della scorta riunì i suoi uomini e si
insinuò fra grida e improperi in mezzo ai carriaggi, e i prigionieri, circondati da ogn parte,
sbucarono infine sulla strada di Kaluga.

       Procedettero molto rapidamente senza mai riposarsi e si fermarono solo quando il
sole era già al tramonto. I carri furono addossati gli uni contro gli altri e gli uomini
cominciarono a prepararsi a passare la notte. Una rabbiosa scontentezza serpeggiava
ovunque. Per molto tempo risuonarono da ogni parte imprecazioni, grida irose e litigi.

                                                                                           1211
www.writingshome.com
                               Lev Nicolaevic Tolstoj – Guerra e pace


Una carrozza, che viaggiava dietro la scorta, investì un carro e lo sfondò con il timone.
Diversi soldati accorsero subito da varie parti; alcuni picchiavano sulla testa i cavalli
attaccati alla carrozza per farli voltare, altri si azzuffavano tra di loro e Pierre vide un
tedesco rimanere ferito gravemente alla testa da un colpo di daga.

       Ora che erano fermi in mezzo alla campagna, nel freddo crepuscolo di una sera
autunnale, tutti gli uomini sembravano provare la stessa sgradevole sensazione di un
risveglio, dopo la fretta che li aveva presi tutti alla partenza e dopo quel precipitoso
movimento verso chissà dove. Una volta fermatisi, parevano capire che non si sapeva
ancora dove sarebbero andati e che in quel movimento si sarebbero imbattuti in difficoltà e
pericoli.

       Durante quel bivacco i soldati di scorta trattarono i prigionieri ancor peggio che alla
partenza. Per la prima volta ai prigionieri fu data da mangiare carne di cavallo.

       A partire dagli ufficiali fino all'ultimo soldato, si notava una specie di accanimento
personale contro ogni prigioniero, accanimento che aveva inaspettatamente preso il posto
della benevolenza precedente.

       Questa esasperazione si accentuò ulteriormente quando, nel contare i prigionieri,
risultò che nel trambusto che aveva accompagnato la partenza da Mosca, un soldato russo,
fingendo di avere mal di pancia, si era dato alla fuga. Pierre vide un francese picchiare
duramente un soldato russo perché si era allontanato troppo dalla strada e sentì il
capitano, amico suo, dare una lavata di capo a un sottufficiale per la fuga del soldato russo
minacciando di mandarlo sotto processo. Alla risposta del sottufficiale che il soldato era
ammalato e non ce la faceva a camminare, il capitano gli ricordò che c'era l'ordine di
fucilare chi restava indietro. Pierre sentiva che quella forza fatale che lo aveva stroncato
durante l'esecuzione e che non si era fatta sentire durante la prigionia, si era impossessata
di nuovo della sua esistenza. Ne provava spavento, ma sentiva che parallelamente agli
sforzi che essa impiegava per schiacciarlo, nella sua anima cresceva e si irrobustiva la
forza della vita sulla quale essa non aveva potere alcuno.

       Pierre cenò con una zuppa di farina di segale e con carne di cavallo e chiacchierò
con i compagni di prigionia.

       Né lui né gli altri parlarono di ciò che avevano visto a Mosca, o della durezza del
trattamento da parte dei francesi, o dell'ordine di fucilare, di cui erano venuti a
conoscenza; tutti, come per reagire alla situazione visibilmente peggiorata, erano
particolarmente animati e allegri. Si scambiavano ricordi personali, rievocavano scene
buffe vedute durante la marcia, ed evitavano di parlare della situazione presente.
                                                                                         1212
www.writingshome.com
                               Lev Nicolaevic Tolstoj – Guerra e pace


       Il sole era tramontato da tempo. Fulgide stelle si erano accese qua e là nel cielo;
simile a un incendio, il rosso bagliore della luna piena che sorgeva si era diffuso
all'orizzonte e l'enorme globo rosso oscillava stupendamente nella penombra perlacea.
Tutto si schiariva. La sera era ormai finita, ma la notte non cominciava ancora. Pierre si
alzò e si allontanò dai suoi nuovi compagni incamminandosi tra i fuochi verso l'altro lato
della strada dove gli avevano detto che si trovavano i soldati prigionieri. Aveva voglia di
parlare un po' con loro. Sulla strada una sentinella francese lo fermò e gli ordinò di tornare
indietro.

       Pierre tornò indietro, non verso il fuoco dove erano i compagni, ma verso un carro
staccato vicino al quale non c'era nessuno. Rannicchiando le gambe e abbassando la testa,
si sedette sulla terra fredda vicino a una ruota del carro e rimase a lungo seduto così,
immobile, riflettendo. Passò più di un'ora. Nessuno lo disturbò. Improvvisamente Pierre
scoppiò a ridere colla sua risata grossa e bonaria, così forte che da varie parti gli uomini si
voltarono a guardare in direzione di quella strana risata, evidentemente solitaria.

       «Ah-ah-ah!» rideva Pierre. E disse ad alta voce a se stesso: «Il soldato non mi ha
lasciato passare. Mi hanno acchiappato, rinchiuso. Mi tengono prigioniero. Chi, me? Me, la
mia anima immortale! Ah, ah, ah!... Ah, ah, ah!...» Rideva con le lacrime agli occhi.

       Qualcuno si alzò per andare a vedere di che cosa ridesse da solo quello strano
omone. Pierre smise di ridere, si alzò, si allontanò dal curioso e prese a guardarsi intorno.

       Sull'immenso, sconfinato bivacco, che prima rumoreggiava per il crepitio dei fuochi
e il vociare degli uomini, era calata la quiete; i fuochi rossi dei falò erano vicini a spegnersi
e impallidivano. La luna piena era alta nel cielo luminoso. Le foreste e i campi, che prima
erano invisibili oltre i limiti dell'accampamento, ora si scorgevano anche a grande
distanza. E ancora più lontano di quelle foreste e di quei campi luminoso, ondeggiante e
invitante l'orizzonte infinito. Pierre guardò il cielo e le stelle che palpitando si perdevano
nelle lontananze. «E tutto questo è mio, e tutto questo è in me, e tutto questo sono io!»
pensava Pierre. «E loro avrebbero catturato tutto questo e lo avrebbero rinchiuso in una
baracca sbarrata da tavole!» Sorrise e andò a sdraiarsi, per dormire fra i suoi compagni.



XV



       Ai primi di ottobre arrivò da Kutuzov un altro parlamentare con una lettera da
parte di Napoleone e una proposta di pace, datata falsamente da Mosca, mentre
                                                                                            1213
www.writingshome.com
                               Lev Nicolaevic Tolstoj – Guerra e pace


Napoleone era ormai poco lontano da Kutuzov, sulla vecchia strada di Kaluga. Kutuzov
rispose a questa lettera nello stesso modo in cui aveva risposto alla prima, pervenutagli
tramite Lauriston: di pace non era il caso di parlarne.

       Poco dopo, dal reparto partigiano di Dorochov, che procedeva a sinistra di
Tarutino, arrivò un rapporto che segnalava la presenza a Fominskoe di truppe francesi;
queste truppe facevano parte della divisione di Broussier: questa divisione, separata dalle
altre, poteva essere facilmente annientata. I soldati e gli ufficiali chiesero di nuovo che si
passasse all'azione. I generali dello stato maggiore, eccitati dal ricordo della facile vittoria
di Tarutino, insistevano presso Kutuzov perché accettasse il progetto di Dorochov.
Kutuzov invece non riteneva necessario attaccare. Ne risultò qualcosa di intermedio, che
appunto si verificò: venne inviato a Fominskoe un piccolo distaccamento, che avrebbe
dovuto attaccare Broussier.

       Per uno strano incarico; questa missione - estremamente difficile e importante,
come risultò in seguito - fu affidata a Dochturov, a quel modesto e piccolo Dochturov, che
nessuno ci ha mai descritto intento a stendere piani di battaglia, o a galoppare alla testa di
reggimenti, o a lanciare croci di guerra sulle batterie, e cose del genere; che era ritenuto da
tutti un uomo indeciso e poco perspicace; quello stesso Dochturov che però durante tutte
le guerre dei russi con i francesi, da Austerlitz fino al 1813, troviamo sempre ai posti di
comando ovunque la situazione si faccia difficile. Ad Austerlitz rimane per ultimo sulla
diga di Auhest a radunare i reggimenti, a salvare il salvabile, mentre tutto è in fuga e in
rovina e in retroguardia non si trova nemmeno un generale. Malato e in preda alla febbre,
si reca con ventimila uomini a Smolensk a difendere la città contro tutto l'esercito di
Napoleone. A Smolensk, ha appena preso sonno presso Malachovskie Voroty, quando lo
desta nel parossismo della febbre il cannoneggiamento della città, e Smolensk resiste per
un'intera giornata. Nella battaglia di Borodino, quando Bagration viene ucciso e le truppe
del nostro fianco sinistro sono massacrate nella proporzione di nove a uno e tutta la
potenza dell'artiglieria francese è diretta in quel punto, non si manda nessun altro, ma
proprio l'indeciso e poco perspicace Dochturov, e Kutuzov si affretta a correggere il
proprio errore perché era già sul punto di scegliere un altro. E il piccolo tranquillo
Dochturov va laggiù e Borodino diventa la maggior gloria dell'esercito russo. E sono molti
gli eroi che vengono esaltati in versi e in prosa, ma di Dochturov non si fa quasi parola.

       È ancora Dochturov che viene mandato laggiù a Fominskoe e, di là, a Malo-
Jaroslavec, nel posto dell'ultima battaglia con i francesi e da cui principia in modo evidente
la loro disfatta, e di nuovo sono molti i geni e gli eroi che ci sono descritti in questo
periodo della campagna, ma di Dochturov non si fa parola, o se ne parla assai poco e in

                                                                                           1214
www.writingshome.com
                                 Lev Nicolaevic Tolstoj – Guerra e pace


modo molto cauto. Ma è proprio questo silenzio su Dochturov a confermarcene in modo
indubbio i meriti.

      È naturale che un uomo che non capisce il funzionamento di una macchina,
vedendola in moto, abbia l'impressione che la parte più importante di questa macchina sia
quella scheggia che vi è incidentalmente caduta e, ostacolandone il movimento, vi si
dibatte. L'uomo che non conosce la struttura di una macchina non può capire che quel
piccolo ingranaggio di trasmissione, che gira senza far rumore, è una delle parti più
essenziali del meccanismo, e non quella scheggia che ne guasta e ostacola il
funzionamento.

      Il 10 ottobre, nello stesso giorno in cui Dochturov era a metà strada da Fominskoe e
sostava nel villaggio di Aristovo, preparandosi a eseguire alla perfezione l'incarico
ricevuto, tutto l'esercito francese, che era giunto nel suo febbrile movimento fino alla
posizione tenuta da Murat, con lo scopo apparente di dar battaglia, all'improvviso, senza
motivo, deviò a destra sulla nuova strada di Kaluga e cominciò a entrare a Fominskoe
dove in precedenza si trovava solo Broussier. In quel momento, oltre al reparto di
Dorochov, Dochturov aveva ai suoi ordini i due piccoli reparti di Figner e di Seslavin.La
sera dell'11 ottobre Seslavin giunse nel quartier generale di Aristovo con un soldato
francese della Guardia fatto prigioniero. Il prigioniero diceva che le truppe che erano
entrate in quel giorno a Fominskoe costituivano l'avanguardia di tutta la grande armata,
che anche Napoleone era là, che l'intero esercito aveva lasciato Mosca già da cinque giorni.
Quella stessa sera un servo giunto da Borovsk raccontò di aver visto entrare in città
un'immensa massa di soldati. I cosacchi del reparto di Dochturov riferirono di aver visto
la Guardia francese avanzare lungo la strada che portava a Borovsk. Da tutte queste
informazioni risultò evidente che là dove si credeva di trovare una sola divisione, ora si
trovava invece tutto l'esercito francese, giuntovi da Mosca seguendo un itinerario
inaspettato: la vecchia strada di Kaluga. Dochturov non voleva intraprendere nulla, perché
non gli era più chiaro quale fosse il suo dovere. Gli era stato ordinato di attaccare
Fominskoe. Ma a Fominskoe prima c'era il solo Broussier, mentre ora c'era tutto l'esercito
francese. Ermolov avrebbe voluto agire a suo arbitrio, ma Dochturov insistette che gli era
necessario un ordine da Sua Eccellenza Serenissima. Si prese la decisione di inviare un
rapporto al quartier generale.

      Per questo venne scelto un ufficiale molto sveglio, Bolchovitinov, il quale, oltre a
portare un rapporto scritto, doveva esporre la situazione a voce. A mezzanotte, ricevuto il
plico e le istruzioni verbali, Bolchovitinov partì al galoppo alla volta del quartier generale,
accompagnato da un cosacco con i cavalli di ricambio.

                                                                                          1215
www.writingshome.com
                               Lev Nicolaevic Tolstoj – Guerra e pace




XVI



       La notte era buia, tiepida, autunnale. Piovigginava già da quattro giorni. Cambiati
due volte i cavalli e percorse al galoppo in un'ora e mezza trenta verste di una strada
fangosa e viscida, prima delle due di notte Bolchovitinov era a Letašëvka. Smontato di
cavallo nei pressi di un'izba sul cui recinto di rami intrecciati era l'insegna «Quartier
Generale», lasciò lì il cavallo ed entrò nell'andito buio.

       «Il generale di servizio, presto! È importantissimo!» disse a qualcuno che si era
alzato e respirava forte nell'oscurità.

       «Da ieri sera si sente molto male, sono tre notti che non dorme,» bisbigliò la voce
premurosa dell'attendente. «Svegliate prima il capitano.»

       «È una cosa molto importante, da parte del generale Dochturov,» disse
Bolchovitinov, entrando per una porta aperta trovata a tastoni.

       L'attendente gli passò davanti e si mise a svegliare qualcuno.

       «Vostra signoria, vostra signoria, un corriere!»

       «Che cosa, che cosa, da parte di chi?» disse una voce sonnolenta.

       «Da parte di Dochturov e di Aleksej Petroviè, Napoleone è a Fominskoe,» disse
Bolchovitinov senza distinguere nel buio chi lo interrogava, ma pensando dal suono della
voce che non si trattasse di Konovnicyn.

       L'uomo che era stato svegliato sbadigliava e si stiracchiava.

       «Mi dispiace svegliarlo,» disse, tastando alla cieca qualcosa. «Sta male. Forse sono
soltanto delle voci.» «Ecco il rapporto,» disse Bolchovitinov, «ho l'ordine di consegnarlo
subito al generale di servizio.»

       «Aspettate, accendo un lume. Dov'è che vai sempre a ficcarlo, disgraziato?» disse
l'uomo che si stirava rivolto all'attendente.

       Era Šèerbinin, aiutante di campo di Konovnicyn.

       «L'ho trovato, l'ho trovato,» aggiunse poi.


                                                                                      1216
www.writingshome.com
                                Lev Nicolaevic Tolstoj – Guerra e pace


       L'attendente batteva l'acciarino mentre Šèerbinin tastava il candeliere.

       «Ah, schifose!» disse con disgusto.

       Alla luce delle scintille, Bolchovitinov vide il giovane viso di Šèerbinin che teneva la
candela e nell'angolo anteriore della stanza un uomo ancora addormentato, Konovnicyn.

       Quando, con una fiamma prima azzurra e poi rossa lo zolfo si accese contro l'esca,
Šèerbinin accese la candela di sego, dal cui candeliere fuggivano intanto le blatte che la
stavano rosicchiando e guardò il corriere. Bolchovitinov era tutto infangato e asciugandosi
con la manica si era imbrattato tutta la faccia.

       «Ma chi riferisce questo?» chiese Šèerbinin prendendo il plico.

       «La notizia è sicura,» disse Bolchovitinov. «I prigionieri, i cosacchi e gli informatori
dicono tutti la stessa cosa.»

       «Niente da fare, bisogna svegliarlo,» disse Šèerbinin, alzandosi e avvicinandosi
all'uomo in berretto da notte, coperto da un cappotto. «Pëtr Petroviè!» esclamò.
Konovnicyn non si mosse. «Al quartier generale!» disse allora sorridendo, sicuro che
queste parole l'avrebbero certamente svegliato.

       Ed effettivamente, la testa in berretto da notte si sollevò subito. Sulla bella faccia
ferma di Konovnicyn, dalle guance arrossate per la febbre, rimase ancora per un istante
l'espressione delle visioni del sonno, lontane dalla realtà presente, ma poi ad un tratto
sobbalzò e la sua faccia assunse la solita espressione calma e ferma.

       «Ebbene, che cosa c'è? Da parte di chi?» domandò senza precipitazione, ma
immediatamente, battendo le palpebre per la luce.

       Mentre ascoltava il rapporto dell'ufficiale, Konovnicyn dissuggellò il plico e lesse.
Appena ebbe finito, calò sul pavimento i piedi coperti da calze di lana e cominciò a
mettersi le scarpe. Poi si tolse il berretto da notte e ravviatisi i capelli sulle tempie, si calcò
il berretto a visiera.

       «Sei arrivato in poco tempo? Andiamo da Sua Altezza Serenissima.»

       Konovnicyn aveva capito subito che la notizia arrivata era molto importante e che
non era lecito indugiare.

       Non pensava e non si domandava se fosse buona o cattiva. Questo non lo
riguardava. La guerra era una faccenda alla quale non guardava con l'intelligenza o con il

                                                                                              1217
www.writingshome.com
                              Lev Nicolaevic Tolstoj – Guerra e pace


ragionamento, ma con qualcosa d'altro. Nell'intimo era profondamente convinto che tutto
sarebbe andato bene, ma che non si dovesse crederci e tanto meno parlarne; bisognava
soltanto fare il proprio lavoro. E questo suo lavoro egli badava a farlo prodigandovi tutte
le sue forze.

       Pëtr Petroviè Konovnicyn, che, come Dochturov, viene messo quasi per
convenienza nell'elenco dei cosiddetti eroi del 1812 (dei Barclay, dei Raevskij, degli
Ermolov, dei Platov, dei Miloradoviè), allo stesso modo di Dochturov godeva della
reputazione di essere un uomo di capacità e cognizioni molto limitate, e proprio come
Dochturov, non stendeva mai piani di battaglia, ma si trovava sempre là dove la
situazione era più difficile, dormiva sempre con la porta aperta fin dal giorno in cui era
stato nominato generale di servizio, con l'ordine di svegliarlo all'arrivo di un corriere;
durante le battaglie era sempre sotto il fuoco, tanto che Kutuzov lo rimproverava e aveva
paura di affidargli degli incarichi; e, allo stesso modo di Dochturov, era uno di quegli
ingranaggi che si notano poco, ma che senza stridere e senza far rumore, costituiscono la
parte più essenziale di una macchina.

       Uscendo dall'izba nella notte umida e buia, Konovnicyn si accigliò, in parte perché
il mal di testa era aumentato, in parte perché gli riusciva sgradevole pensare all'agitazione
che si sarebbe impadronita di tutti i pezzi grossi del quartier generale sentendo quella
notizia, e soprattutto pensava a Bennigsen, che dopo Tarutino, era ai ferri corti con
Kutuzov; tutti si sarebbero sicuramente messi a far proposte, a discutere, a dare ordini e
contrordini. E quel presentimento lo contrariava, sebbene sapesse che erano cose
inevitabili.

       Effettivamente Toll, dal quale passò per comunicare la notizia, si mise subito a
esporre le sue considerazioni al generale che alloggiava con lui, e Konovnicyn, che lo
ascoltava stancamente, in silenzio, dovette ricordargli che bisognava andare da Sua
Altezza Serenissima.



XVII



       Anche Kutuzov, come tutti i vecchi, di notte dormiva poco. Durante il giorno gli
capitava spesso di assopirsi all'improvviso, ma di notte, coricandosi vestito sul letto, per lo
più non dormiva e pensava.


                                                                                          1218
www.writingshome.com
                              Lev Nicolaevic Tolstoj – Guerra e pace


      Anche in quel momento, coricato sul letto, con la pesante, grossa testa sfigurata
appoggiata sulla mano grassoccia, pensava, scrutando nel buio col suo unico occhio
aperto.

      Da quando Bennigsen, che era in corrispondenza con l'imperatore e aveva più
potere di ogni altro nel quartier generale, lo sfuggiva, Kutuzov era più tranquillo riguardo
al fatto che lui e le sue truppe non sarebbero stati costretti a prender parte a inutili azioni
offensive. Anche la lezione della battaglia di Tarutino e della sua vigilia, che era
dolorosamente stampata nella memoria di Kutuzov, doveva, pur avere sortito il suo
effetto, pensava.

      «Questa gente deve capire che passando all'offensiva possiamo solo perdere.
Pazienza e tempo, ecco i miei paladini!» pensava Kutuzov. Egli sapeva che non bisogna
cogliere la mela finché è verde. Cadrà da sé quando sarà matura, ma se la cogli verde,
rovinerai la mela e l'albero e ti si allegheranno i denti. Da cacciatore esperto, egli sapeva
che la belva era ferita, come poteva ferirla soltanto la forza della Russia, ma se lo fosse
mortalmente o no, era ancora una questione irrisolta. Ora dalle ambascerie di Lauriston e
di Berthélerny e dai rapporti dei partigiani Kutuzov sapeva quasi con certezza che era
ferita a morte. Ma occorrevano altre prove, bisognava aspettare.

      «Costoro hanno voglia di correre a vedere come l'hanno colpita. Aspettate e
vedrete. Sempre manovre, sempre offensive!» pensava. «A che scopo? Sempre per
distinguersi! Come se ci fosse qualcosa di divertente nella guerra! Sono come bambini, dai
quali non si riesce mai a sapere come sono andate precisamente le cose, perché tutti
vogliono farti vedere come sanno battersi. Ma ora non si tratta di questo. E che abili
manovre che mi vengono a proporre! Quando hanno immaginato due o tre eventualità (si
ricordò del piano generale inviato da Pietroburgo), gli sembra di averle immaginate tutte.
E invece sono innumerevoli!»

      La questione irrisolta, se fosse o non fosse mortale la ferita inferta a Borodino, già da
un mese pendeva sul capo di Kutuzov. Da una parte i francesi avevano occupato Mosca,
dall'altra Kutuzov sentiva con assoluta sicurezza, con tutto il suo essere, che quel colpo
tremendo in cui egli, insieme con tutti i russi, aveva teso tutte le sue forze, doveva essere
stato mortale. Ma in ogni caso occorrevano le prove, ed egli le aspettava ormai da un
mese, e più il tempo passava, più si faceva impaziente. Steso sul letto, nelle sue notti
insonni faceva la stessa cosa che facevano i giovani generali, la stessa cosa di cui li
rimproverava. Andava immaginando tutte le eventualità possibili, proprio come quei
giovani, ma con la sola differenza che su queste ipotesi non fondava nulla e che non ne
individuava due o tre, ma migliaia. Più pensava e più gliene venivano in mente.
                                                                                          1219
www.writingshome.com
                              Lev Nicolaevic Tolstoj – Guerra e pace


Immaginava ogni sorta di movimenti dell'esercito di Napoleone, di tutto l'esercito o di
parte di esso: verso Pietroburgo, contro di lui, per aggirarlo; immaginava anche
l'eventualità - che era la più temibile per lui - che Napoleone si mettesse a lottare contro di
lui con le sue stesse armi, che restasse cioè a Mosca ad aspettarlo. Kutuzov immaginava
anche un movimento di ritirata dell'esercito di Napoleone verso Medyn' e Juchnov, ma
l'unica cosa che non poteva prevedere era quella che si realizzava, quell'agitazione folle e
convulsa dell'esercito di Napoleone durante i primi undici giorni dopo la partenza da
Mosca, un'agitazione che aveva reso possibile ciò a cui Kutuzov allora non osava ancora
pensare: l'annientamento totale dei francesi. I rapporti di Dorochov sulla divisione di
Broussier, le informazioni dei partigiani sui gravi disagi dell'esercito di Napoleone, le voci
sui preparativi per la partenza da Mosca, tutto confermava la supposizione che l'esercito
francese fosse in completo dissesto e si preparasse a fuggire; ma queste erano solo
supposizioni che sembravano importanti ai giovani, non a Kutuzov. Con la sua esperienza
di sessant'anni, egli sapeva quale peso si dovesse dare alle voci, conosceva la capacità
degli uomini, quando desiderano qualcosa, di raggruppare tutte le notizie in modo che
confermino quanto si desidera, e sapeva come in questi casi si tralasci volentieri tutto
quanto contraddice il nostro desiderio. E quanto più Kutuzov lo desiderava, tanto meno si
permetteva di crederlo. Era questo il problema che assorbiva tutte le sue forze spirituali.
Tutto il resto era per lui soltanto un abitudinario adempimento della vita. Questo
adempimento e assoggettamento alla vita si estrinsecava nelle conversazioni con gli
uomini dello stato maggiore, nelle lettere a M.me de Staël, che aveva scritto da Tarutino,
nella lettura di romanzi, nella distribuzione di ricompense, nella corrispondenza con
Pietroburgo, ecc. Ma la disfatta dei francesi, prevista solo da lui, era il suo unico, intimo
desiderio.

      Nella notte dell'11 ottobre Kutuzov se ne stava coricato con la testa appoggiata su
una mano e pensava appunto a questo.

      Nella stanza vicina si avvertì un rumore e si udirono i passi di Toll, Konovnicyn e
Bolchovitinov.

      «Ehi, chi c'è? Entrate, entra! Novità?» li apostrofò il feldmaresciallo.

      Mentre un servitore accendeva la candela, Toll espose il contenuto del dispaccio.

      «Chi lo ha portato?» domandò Kutuzov con una faccia che, quando si accese la
candela, impressionò Toll per la sua fredda severità.

      «Non ci possono essere dubbi, Eccellenza Serenissima.»

                                                                                          1220
www.writingshome.com
                               Lev Nicolaevic Tolstoj – Guerra e pace


        «Chiamalo, fallo venire qui!»

        Kutuzov restava seduto facendo penzolare una gamba fuori dal letto e gravando
con il suo grosso ventre sull'altra gamba ripiegata. Strizzava il suo occhio buono per
esaminare meglio il corriere, come se volesse leggere nei suoi lineamenti ciò che lo
interessava.

        «Di', di', amico,» disse a Bolchovitinov con la sua fievole voce senile, chiudendo la
camicia che si era aperta sul petto. «Vieni, vieni più vicino. Che belle notizie mi porti? Eh?
Napoleone è andato via da Mosca? Davvero è così? Eh?»

        Bolchovitinov riferì dettagliatamente dal principio tutto ciò che gli era stato
ordinato di dire.

        «Su, su, arriva al dunque, non farmi soffrire,» lo interruppe Kutuzov.

        Bolchovitinov raccontò tutto e poi rimase in silenzio, in attesa di ordini. Toll stava
per dire qualcosa, ma Kutuzov lo bloccò. Era sul punto di parlare ma ad un tratto corrugò
la faccia che gli si contrasse in una smorfia; facendo con la mano un gesto verso Toll, si
voltò dalla parte opposta, verso l'angolo privilegiato dell'izba che nereggiava di icone.

        «Signore, mio Creatore! Hai ascoltato la nostra preghiera...» esclamò con voce
tremante, congiungendo le mani. «La Russia è salva. Ti ringrazio, Signore.» E scoppiò in
pianto.



XVIII



        Dal momento dell'arrivo di questa notizia fino alla fine della campagna, tutta
l'attività di Kutuzov si limita a trattenere con l'autorità, con l'astuzia, con le preghiere, le
sue truppe da inutili attacchi, manovre e scontri con il nemico in rotta. Dochturov marcia
su Malo-Jaroslavec, ma Kutuzov indugia con tutto l'esercito e ordina di sgombrare Kaluga,
oltre la quale gli sembra molto possibile una ritirata.

        Kutuzov si ritira da ogni parte, ma il nemico, senza aspettare la sua ritirata, fugge
nella direzione opposta.




                                                                                            1221
www.writingshome.com
                               Lev Nicolaevic Tolstoj – Guerra e pace


       Gli storici di Napoleone ci descrivono la sua abile manovra in direzione di Tarutino
e di Malo-Jaroslavec e fanno supposizioni su quello che sarebbe accaduto se Napoleone
fosse riuscito a penetrare nei ricchi governatorati meridionali.

       Ma a parte il fatto che nulla impediva a Napoleone di entrare in questi
governatorati meridionali (poiché l'esercito russo gli lasciava libero il passo), gli storici
dimenticano che l'esercito di Napoleone non poteva essere salvato da nulla, perché già
allora aveva in se stesso le premesse inevitabili della sua rovina. Perché questo esercito,
che aveva trovato a Mosca abbondanti vettovaglie e non aveva saputo tenerle da conto,
ma le aveva completamente sprecate, quest'esercito che, arrivando a Smolensk, non
requisisce viveri, ma li saccheggia, perché questo esercito avrebbe potuto rimettersi in
sesto nel governatorato di Kaluga, abitato dagli stessi russi che c'erano a Mosca, e avendo
il fuoco la stessa proprietà di bruciare ciò a cui viene appiccato?

       L'esercito non poteva rimettersi in sesto in nessun luogo. Fin dalla battaglia di
Borodino e dal saccheggio di Mosca esso portava in sé le condizioni per così dire chimiche
della propria dissoluzione.

       Gli uomini di quello che era stato un esercito fuggivano con i loro comandanti senza
neppure sapere dove fuggivano, desiderando (Napoleone come ogni singolo soldato) solo
una cosa: tirarsi fuori al più presto da quella situazione senza via d'uscita, di cui, anche se
in modo confuso, tutti si rendevano conto.

       Soltanto per questo nel consiglio di guerra di Malo-Jaroslavec, mentre i generali
fingevano di consultarsi, esponendo vari punti di vista, l'ultima opinione di quel soldato
sempliciotto che era Mouton, che non fece altro che dire quello che tutti pensavano, ossia
che bisognava semplicemente andarsene al più presto, tappò la bocca a tutti, e nessuno,
nemmeno Napoleone, poté dire nulla contro questa verità riconosciuta da tutti.

       Ma sebbene tutti sapessero che bisognava andarsene, rimaneva sempre la vergogna
di riconoscere che bisognava fuggire. E necessitò una spinta dall'esterno, che vincesse
quella vergogna. La spinta arrivò al momento giusto; fu ciò che i francesi chiamano le
hourra de l'empereur.

       L'indomani di quel consiglio di guerra, Napoleone, fingendo di voler passare in
rivista le truppe e il campo della battaglia passata e di quella futura, si recò di mattina
presto, con un seguito di marescialli e una scorta, nel bel mezzo della linea lungo la quale
erano schierate le truppe. I cosacchi, che erano appostati nei dintorni del bottino, si
imbatterono nell'imperatore e per poco non lo catturarono. Se i cosacchi quella volta non
lo catturarono, fu perché intervenne a salvarlo la stessa cosa che aveva perduto i francesi:
                                                                                          1222
www.writingshome.com
                              Lev Nicolaevic Tolstoj – Guerra e pace


il bottino sul quale, sia a Tarutino che qui, i cosacchi si buttarono, lasciando perdere gli
uomini. Essi si gettarono sul bottino senza badare a Napoleone, e Napoleone riuscì a
cavarsela.

      Se era successo che per poco les enfants du Don catturassero l'imperatore in persona
al centro del suo esercito, era chiaro che ormai non c'era nulla da fare fuorché fuggire il più
rapidamente possibile per la via più vicina e nota. Napoleone, che con la sua pancetta di
quarantenne non sentiva più in sé l'agilità e l'audacia di una volta, capì quell'allusione. E
sotto l'influsso della paura che gli avevano fatto i cosacchi, fu subito d'accordo con
Mouton e, come dicono gli storici, diede l'ordine della ritirata sulla strada di Smolensk.

      Il fatto che Napoleone fosse d'accordo con Mouton e che le sue truppe si siano
ritirate, non dimostra che sia stato lui a dare quest'ordine, ma che le forze che agivano su
tutto l'esercito indirizzandolo sulla strada di Možajsk, agivano nello stesso tempo anche su
Napoleone.



XIX



      Quando un uomo si trova in movimento, si inventa sempre uno scopo per quel
movimento. Per percorrere mille verste, un uomo ha bisogno di pensare che al di là di
quelle mille verste ci sia qualcosa di buono. Ha bisogno di credere in una terra promessa
per avere la forza di muoversi.

      Durante l'avanzata, la terra promessa dei francesi era Mosca, durante la ritirata era
la patria. Ma la patria era troppo lontana e per un uomo che si accinge a un viaggio di
mille verste è assolutamente necessario potersi dire, dimenticando la meta finale: «oggi,
dopo quaranta verste di strada, arriverò in un posto dove mi riposerò e passerò la notte,» e
fin dalla prima tappa questo luogo di riposo mette in secondo piano la meta finale e
concentra in sé tutti i desideri e le speranze. Le tendenze che si manifestano in un singolo
uomo, aumentano sempre in una moltitudine.

      Per i francesi, che tornavano indietro lungo la vecchia strada di Smolensk, la meta
finale, rappresentata dalla patria, era troppo lontana, e la meta più prossima, quella a cui
tendevano tutti i desideri e le speranze, aumentando nella moltitudine in una proporzione
enorme, era Smolensk. Non perché gli uomini sapessero che a Smolensk avrebbero trovato
molte vettovaglie e truppe fresche, non perché questo fosse stato detto loro (al contrario,
gli alti gradi dell'esercito e lo stesso Napoleone sapevano che laggiù le vettovaglie erano
                                                                                          1223
www.writingshome.com
                               Lev Nicolaevic Tolstoj – Guerra e pace


scarse), ma perché soltanto questo poteva dar loro la forza di muoversi e di sopportare le
privazioni quotidiane; e quindi tutti, sia quelli che sapevano come quelli che non
sapevano, ingannandosi allo stesso modo, guardavano a Smolensk come a una terra
promessa.

       Uscendo sulla strada maestra, i francesi si precipitarono con sorprendente energia e
inaudita rapidità verso la loro meta immaginaria. Oltre a questa causa, e cioè la comune
aspirazione che riuniva in un tutto unico le moltitudini dei francesi e dava loro una certa
energia, un'altra causa li legava: il numero. La loro stessa enorme massa, come in fisica
avviene per la legge dell'attrazione, attraeva a sé i singoli atomi umani. Essi si muovevano
con la loro massa di centomila uomini, quasi uno stato a sé stante.

       Ognuno di essi desiderava solo una cosa: darsi prigioniero, liberarsi da tutti gli
orrori e le sciagure. Ma da una parte la forza dell'aspirazione comune verso la meta di
Smolensk trascinava tutti nella stessa direzione, dall'altra parte non era possibile che un
corpo d'armata si consegnasse prigioniero a una compagnia e, sebbene i francesi
approfittassero di ogni occasione per isolarsi gli uni dagli altri e di ogni minimo pretesto
decente per arrendersi, questi pretesti e occasioni non si presentavano sempre. Il loro
stesso numero e il movimento compatto e veloce li privava di questa possibilità e rendeva
ai russi non solo difficile, ma anche impossibile fermare questo movimento nel quale era
impegnata tutta l'energia della massa dei francesi. Il logoramento meccanico del corpo non
poteva accelerare oltre un dato limite il processo di disgregazione in atto.

       È impossibile liquefare istantaneamente un mucchio di neve. Esiste un determinato
periodo di tempo prima del quale nessuna maggiorazione di calore può sciogliere la neve.
Al contrario, quanto maggiore è il calore, tanto più compatta diventa la neve rimasta.

       Nessuno dei comandanti russi, fatta eccezione per Kutuzov, capiva questo. Quando
si fu definita la direzione della fuga dell'esercito francese lungo la strada di Smolensk, ciò
che Konovnicyn aveva previsto nella notte dell'11 ottobre incominciò ad avverarsi. Tutti i
più alti gradi dell'esercito volevano distinguersi, aggirare, catturare, intercettare,
sbaragliare i francesi, e tutti chiedevano che si attaccasse.

       Il solo Kutuzov adoperava tutte le sue forze (e queste forze non sono affatto grandi
in un comandante in capo) per opporsi all'offensiva.

       Egli non poteva dire a costoro ciò che noi diciamo oggi: perché dar battaglia e
sbarrare la via e avere delle perdite e finire in modo disumano degli sventurati? Perché
tutto questo, quando già un terzo di quell'esercito si era squagliato senza una battaglia fra
Mosca e Vjaz'ma? Ma egli diceva loro, traendo dalla sua saggezza senile ciò che essi
                                                                                         1224
www.writingshome.com
                               Lev Nicolaevic Tolstoj – Guerra e pace


potevano capire, diceva loro del ponte d'oro del proverbio, ed essi ridevano di lui, lo
calunniavano, si agitavano e si infuriavano e facevano i coraggiosi sulla belva in agonia.

       Sotto Vjaz'ma, Ermolov, Miloradoviè, Platov e altri, trovandosi nelle vicinanze dei
francesi, non seppero trattenersi dal desiderio di tagliar fuori e sbaragliare due corpi
d'armata francesi. Informando Kutuzov della loro intenzione, invece di un rapporto gli
inviarono in una busta un foglio di carta bianca.

       E per quanto Kutuzov cercasse di trattenere le truppe, le nostre truppe attaccavano,
sforzandosi di sbarrare la strada al nemico. Si racconta che i reggimenti di fanteria
andavano all'assalto a suon di musica e al rullo dei tamburi, e uccidevano e perdevano
migliaia di uomini.

       Ma quanto a tagliare la strada, non la tagliarono a nessuno e nemmeno
sbaragliarono nessuno. E l'esercito francese, reso più compatto dal pericolo, proseguì,
disgregandosi via via, nel suo disastroso cammino verso Smolensk.



PARTE TERZA




I



       La battaglia di Borodino, con la successiva occupazione di Mosca e la fuga dei
francesi, senza nuove battaglie, è uno dei più istruttivi fenomeni della storia.

       Tutti gli storici concordano sul fatto che l'attività esterna degli Stati e dei popoli, nei
loro scontri reciproci, si manifesta con le guerre; che la forza politica degli Stati e dei
popoli dipende direttamente dai maggiori o minori successi militari riportati.

       Per quanto strane siano le descrizioni storiche su come un certo re o imperatore,
essendo venuto a contrasto con un altro imperatore o re, raduna il proprio esercito, si batte
con l'esercito nemico, ottiene la vittoria, uccide tre, cinque, diecimila uomini e, in
conseguenza di ciò, assoggetta uno Stato e un intero popolo di milioni di uomini; per
quanto sia incomprensibile perché la sconfitta del solo esercito - la centesima parte di tutte
le forze di un popolo - costringa un intero popolo alla sottomissione, tutti i fatti della storia

                                                                                             1225
www.writingshome.com
                               Lev Nicolaevic Tolstoj – Guerra e pace


(o almeno quelli che ci sono noti) confermano la giustezza della tesi secondo la quale i
maggiori o minori successi dell'esercito di un popolo contro l'esercito di un altro popolo
sono le cause o almeno gli indizi essenziali dell'aumento o della diminuzione della forza
dei popoli. Se un esercito riporta una vittoria, subito aumentano i diritti del popolo
vincitore a danno di quello vinto; se subisce una sconfitta, subito, a seconda dell'entità
della sconfitta, quel popolo viene privato di alcuni dei suoi diritti, e viene completamente
assoggettato se il suo esercito ha subito una disfatta totale.

       È stato sempre così - la storia ce lo dimostra - dai tempi più remoti fino ai nostri
giorni. Tutte le guerre di Napoleone non fanno che confermare questa regola. Nella misura
in cui le truppe austriache subiscono sconfitte, l'Austria viene privata dei suoi diritti e
aumentano i diritti e le forze della Francia. La vittoria dei francesi a Jena e ad Auerstadt
distrugge l'esistenza indipendente della Prussia.

       Ma improvvisamente, nel 1812, i francesi riportano una vittoria presso Mosca;
Mosca è occupata e in seguito a questo, senza che vi siano nuove battaglie, non è la Russia
che cessa di esistere, ma cessa di esistere un esercito di seicentomila uomini, e poi la
Francia napoleonica. Deformare i fatti per adattarli alle regole della storia, dire che il
campo di battaglia di Borodino rimase ai russi, che dopo Mosca vi sono state battaglie in
cui l'esercito di Napoleone venne annientato, è impossibile.

       Dopo la vittoria dei francesi a Borodino, non vi fu né uno scontro generale, né una
battaglia di qualche rilievo. Tuttavia l'esercito francese cessò di esistere. Che cosa significa
un fatto del genere? Se si trattasse di un esempio preso dalla storia della Cina, potremmo
dire che questo fenomeno non è storico (tipica scappatoia degli storici quando qualcosa
non rientra nel loro metro); se si trattasse di uno scontro di breve durata a cui avessero
partecipato piccoli contingenti di truppe, potremmo considerare un fenomeno del genere
come un'eccezione; ma è stato un avvenimento che si è svolto sotto gli occhi dei nostri
padri per i quali era in questione la vita o la morte della patria. E quella guerra è stata la
più grande di tutte le guerre a memoria d'uomo...

       Il periodo della campagna del 1812 che va dalla battaglia di Borodino fino alla
cacciata dei francesi ha dimostrato che una battaglia vinta non solo non è causa di
conquista, ma non è neppure indizio certo di conquista; ha dimostrato che la forza che
decide la sorte dei popoli non è insita nei conquistatori, e neppure negli eserciti e nelle
battaglie, ma in qualcosa d'altro.

       Gli storici francesi, esaminando la situazione dell'esercito francese prima
dell'abbandono di Mosca, affermano che tutto era in ordine nella Grande Armata, eccetto

                                                                                           1226
www.writingshome.com
                                 Lev Nicolaevic Tolstoj – Guerra e pace


la cavalleria, l'artiglieria e i carriaggi; mancava inoltre il foraggio per nutrire i cavalli e il
bestiame bovino. Nulla poteva ovviare a questo inconveniente, poiché i contadini dei
dintorni bruciavano il loro fieno e non lo davano ai francesi.

       La battaglia vinta non portò i risultati consueti, perché i contadini Karp e Vlas, che
dopo la partenza dei francesi si precipitarono a Mosca con i loro carri per saccheggiare la
città e in generale non palesarono certo sentimenti eroici, e tutta una sconfinata
moltitudine di contadini come loro, non portarono il loro fieno a Mosca nonostante i buoni
prezzi loro offerti, ma gli diedero fuoco.

       Immaginiamoci due uomini che si affrontano a duello con la spada, secondo le
regole dell'arte della scherma: la scherma si protrae per un certo periodo di tempo, quando
ad un tratto uno dei contendenti, sentendosi ferito e comprendendo che non si tratta di
uno scherzo ma che è in gioco la sua vita, getta la spada e, afferrato il primo randello che
gli capita sotto mano, incomincia a mulinarlo. Ma immaginiamo anche che il contendente
il quale ha così ragionevolmente adoperato il mezzo migliore e più semplice per
raggiungere lo scopo, ispirandosi alle tradizioni della cavalleria, voglia però nascondere la
sostanza dei fatti e insista a dire d'aver vinto alla spada secondo tutte le regole di
quest'arte. Si può immaginare quale confusione e oscurità deriverebbero da una simile
descrizione del duello svoltosi.

       Lo schermitore che pretendeva una lotta secondo le regole dell'arte rappresenta i
francesi; il suo avversario, che getta la spada e impugna il randello, sono i russi; gli uomini
che si sforzano di spiegare tutto secondo le regole della scherma sono gli storici che hanno
scritto di questi avvenimenti.

       Dal momento dell'incendio di Smolensk ebbe inizio una guerra che non rientra in
nessuna tradizione precedente. L'incendio delle città e dei villaggi, la ritirata dopo le
battaglie, il colpo di Borodino e di nuovo la ritirata, l'incendio di Mosca, la caccia ai
saccheggiatori, l'intercettazione dei convogli, la guerra partigiana sono altrettante
trasgressioni delle regole.

       Napoleone lo capì e non appena si fermò a Mosca in regolare posizione di
schermitore e invece della spada dell'avversario vide il randello levarsi sopra di lui, non
cessò di protestare presso Kutuzov e l'imperatore Alessandro per il fatto che la guerra
veniva condotta contrariamente a tutte le regole (come se esistessero determinate regole
per ammazzare gli uomini). Nonostante le proteste dei francesi, nonostante che i russi di
condizione più elevata giudicassero, chissà perché, vergognoso battersi con un randello e
desiderassero, secondo tutte le regole, prender posizione en quarte oppure en tierce, fare un

                                                                                             1227
www.writingshome.com
                               Lev Nicolaevic Tolstoj – Guerra e pace


abile assalto en prime, e così via, il randello della guerra popolare si sollevò con tutta la sua
forza terribile e maestosa e, senza curarsi di gusti o di regole di sorta, con ottusa
semplicità, ma con perfetta rispondenza allo scopo, senza distinguere chicchessia, si alzò,
si abbassò e martellò i francesi finché non fu annientata tutta l'invasione.

       E fortunato quel popolo che non si comporta come i francesi nel 1813, e dopo aver
salutato secondo tutte le regole dell'arte, rigirata la spada dalla parte dell'elsa,
elegantemente e graziosamente la consegna al magnanimo vincitore; fortunato quel
popolo che nel momento della prova, senza perdersi a chiedere in che modo, secondo tutte
le regole, abbiano agito gli altri in casi del genere, con semplicità e immediatezza raccoglie
il primo randello a portata di mano e martella fino a che, in fondo all'anima, il sentimento
dell'offesa e della vendetta non cede il posto al disprezzo e alla pietà.



II



       Una delle più tangibili e vantaggiose trasgressioni delle cosiddette regole della
guerra è l'azione di uomini isolati contro altri che fanno muro. Azioni del genere si
verificano sempre in una guerra che assume un carattere popolare: invece di affrontarsi
massa contro massa, gli uomini si sparpagliano, attaccano a piccoli gruppi, si danno a una
rapida fuga quando sono attaccati da forze superiori per poi di nuovo attaccare non
appena se ne presenta l'occasione. Così fecero i guerriglieri in Spagna; così i montanari del
Caucaso; così fecero i russi nel 1812.

       Questa guerra la si chiamò partigiana, credendo in tal modo di spiegarne il
significato. E nondimeno una guerra di questo genere non solo non rientra in alcuna
regola, ma è in aperto contrasto con una ben nota regola tattica ritenuta infallibile.
Secondo questa regola, l'attaccante deve concentrare le proprie truppe per essere - nel
momento della battaglia - più forte dell'avversario.

       La guerra partigiana (sempre coronata dal successo, come dimostra la storia) è in
aperto contrasto con questa regola.

       Questa contraddizione deriva dal fatto che secondo la scienza militare la forza delle
truppe corrisponde alla sua entità numerica. La scienza militare afferma che quanto più
numerose sono le truppe, tanto maggiore è la forza. Le gros bataillons ont toujours raison.



                                                                                            1228
www.writingshome.com
                                  Lev Nicolaevic Tolstoj – Guerra e pace


          Dicendo questo, la scienza militare è simile a quella meccanica che, basandosi
nell'analisi dei corpi in movimento solo sulle loro masse, dicesse che le loro forze sono o
non sono equivalenti a seconda che siano o non siano equivalenti le loro masse.

          La forza (la quantità del movimento) è il prodotto della massa per la velocità.

          Anche in guerra la forza delle truppe è il prodotto della massa per qualcosa d'altro,
per una certa incognita X.

          La scienza militare, individuando nella storia un infinito numero di esempi in cui la
massa delle truppe non coincide con la forza, in cui piccoli reparti ne vincono di più
grandi, riconosce confusamente l'esistenza di questo moltiplicatore sconosciuto e si sforza
di trovarlo ora nella disposizione geometrica, ora nell'armamento; ora - ed è la cosa più
comune - nella genialità dei condottieri. Ma questi diversi termini presi come
moltiplicatori non danno risultati che concordino con i fatti storici.

          Eppure basterebbe rinunciare alla falsa opinione, tutta a vantaggio degli eroi, circa
l'efficacia delle disposizioni delle autorità superiori durante la guerra, e si troverà questa
incognita x.

          Questa x è lo spirito dell'esercito, cioè il maggiore o minore desiderio di battersi e di
esporsi ai pericoli da parte di tutti gli uomini che                       compongono l'esercito,
indipendentemente dal fatto che questi uomini si battano sotto il comando di un genio, su
due o tre linee, con randelli o con fucili che sparano trenta colpi al minuto. Gli uomini che
hanno maggior desiderio di battersi si mettono sempre nelle condizioni più vantaggiose
per battersi.

          Lo spirito dell'esercito è quel moltiplicatore della massa, che dà il prodotto della
forza. Definire ed esprimere il valore dello spirito dell'esercito, di questo moltiplicatore
ignoto, è il compito della scienza.

          Sarà possibile assolvere questo compito solo quando cesseremo di prendere
arbitrariamente in considerazione, al posto del valore dell'incognita x, quelle condizioni
nelle quali si manifesta la forza, ossia gli ordini dei condottieri, l'armamento ecc.,
assumendoli in funzione di moltiplicatore, ma riconosceremo quest'incognita in tutta la
sua integrità, cioè come maggiore o minore desiderio di battersi e di esporsi ai pericoli.
Solo allora, esprimendo con equazioni determinati fatti storici, confrontando il valore
relativo di questa incognita, si potrà sperare di giungere alla definizione dell'incognita
stessa.


                                                                                              1229
www.writingshome.com
                               Lev Nicolaevic Tolstoj – Guerra e pace


       Dieci uomini, dieci battaglioni o dieci divisioni si battono contro quindici uomini,
battaglioni o divisioni e li vincono, cioè uccidono e fanno prigionieri tutti quanti senza
eccezione, perdendo a loro volta quattro unità; da una parte si registra quindi una perdita
di quattro, dall'altra di quindici. Di conseguenza, x : y = 15 : 4. Questa equazione non ci dà
il valore dell'incognita, ma ci dà il rapporto tra due incognite. E, disponendo in tali
equazioni unità storiche diverse (battaglie, campagne, periodi di guerra) si avranno delle
serie di numeri tra i quali debbono esistere e possono essere scoperte determinate leggi.

       La regola tattica secondo cui si deve agire in massa nelle offensive e in modo isolato
nelle ritirate conferma la verità che la forza di un esercito dipende dal suo spirito. Per
portare gli uomini sotto il fuoco ci vuole maggior disciplina, raggiungibile soltanto con
movimenti di massa, di quanta ne occorra per far fronte a chi ti attacca. Ma questa regola,
che non tiene conto dello spirito dell'esercito, si dimostra continuamente falsa e, in
particolare, contraddice in modo sorprendente la realtà ogni volta che si manifesta una
forte esaltazione o depressione nello spirito delle truppe, ossia in tutte le guerre di popolo.

       Nella ritirata del 1812, sebbene secondo la tattica avrebbero dovuto difendersi
isolatamente, i francesi fecero massa, perché lo spirito delle truppe era talmente depresso
che soltanto la massa poteva tener unito l'esercito. Al contrario i russi, sebbene secondo la
tattica avrebbero dovuto attaccare in massa, si sparpagliarono, perché lo spirito in loro era
talmente alto che individui isolati batterono i francesi senza aver ricevuto ordini e senza
che fossero necessarie costrizioni per affrontare fatiche e pericoli.



III



       La cosiddetta guerra partigiana ebbe inizio dal momento in cui il nemico entrò in
Smolensk.

       Già prima che la guerra partigiana venisse ufficialmente accettata dal nostro
governo, migliaia di uomini dell'esercito nemico - ritardatari, saccheggiatori, foreggiatori -
erano stati annientati dai cosacchi e dai contadini, i quali balzavano loro addosso
istintivamente come i cani si avventano su un cane rabbioso in fuga. Denis Davydov, con il
suo fiuto di russo, afferrò per primo l'importanza di quest'arma terribile che senza tener
conto delle regole dell'arte militare annientava i francesi e a lui spetta la gloria di aver fatto
il primo passo per legittimare questo metodo di guerra.


                                                                                             1230
www.writingshome.com
                               Lev Nicolaevic Tolstoj – Guerra e pace


       Il 24 agosto fu formato, primo tra tutti, il reparto partigiano di Davydov, cui altri ne
seguirono. Col procedere della campagna, il numero di questi reparti si moltiplicò.

       I partigiani erano intenti alla metodica distruzione della Grande Armata.
Raccoglievano le foglie cadute che si staccavano da sole dall'albero secco - l'esercito
francese - e ogni tanto gli davano una scrollata. In ottobre, mentre i francesi erano in fuga
verso Smolensk, queste bande di varia grandezza e natura si contavano a centinaia.
C'erano bande strutturate come un vero e proprio esercito, con fanteria, artiglieria, Stati
Maggiori e ogni genere di comodità; ce n'erano di piccole, raccogliticce, miste di fanteria e
di cavalleria; altre formate da contadini e da proprietari terrieri, di cui nessuno sapeva
nulla. Ci fu un suddiacono, capo di una banda, che in un mese catturò varie centinaia di
prigionieri. Ci fu una certa Vasilisa, moglie di uno starosta, che uccise centinaia di francesi.

       Gli ultimi giorni di ottobre furono il periodo di massima esplosione della guerra
partigiana. Era ormai passata quella prima fase della guerra che aveva visto i partigiani,
quasi stupiti del loro ardire, temere continuamente di essere catturati e circondati dai
francesi e restare nascosti nei boschi, senza togliere le selle e quasi senza smontare da
cavallo, aspettandosi da un momento all'altro di vedersi piombare addosso i francesi.
Ormai la guerra aveva una sua fisionomia ben precisa. A tutti era chiaro che cosa si poteva
intraprendere contro i francesi e che cosa no. Ormai a considerare ancora molte cose come
impossibili erano solo quei capi di reparti che, con i loro Stati Maggiori e secondo tutte le
regole, si muovevano lontano dai francesi. I partigiani delle piccole bande, invece, che già
da tempo erano in azione e avevano visto i francesi da vicino, consideravano possibile
anche ciò che i capi dei grandi reparti non osavano nemmeno pensare. I cosacchi e i
contadini, poi, che si infiltravano tra i francesi, ritenevano che ormai tutto fosse possibile.

       Il 22 ottobre Denisov, che era diventato partigiano, si trovava con la sua banda
nell'epicentro del furore partigiano. Dal mattino era in marcia con la sua formazione. Per
tutta la giornata, lungo i boschi adiacenti alla strada maestra, era stato a ridosso di un
grosso convoglio francese, carico di materiali per la cavalleria e di prigionieri russi, il quale
procedeva staccato dalle altre truppe e sotto forte scorta, diretto - come si sapeva dagli
informatori e dagli stessi prigionieri - verso Smolensk. Di questo convoglio erano a
conoscenza non solo Denisov e Dolochov che - anche lui partigiano con una piccola banda
- procedeva non distante da Denisov, ma anche i capi di grossi reparti con veri e propri
Stati Maggiori; tutti erano a conoscenza di questo convoglio e, come diceva Denisov,
arrotavano i denti. Due capi di grossi reparti - uno polacco, l'altro tedesco - mandarono
quasi contemporaneamente a Denisov l'invito ad unirsi loro per assalire insieme il
convoglio.

                                                                                            1231
www.writingshome.com
                               Lev Nicolaevic Tolstoj – Guerra e pace


       «No, cavo mio, i baffi li ho puve io,» disse Denisov leggendo quelle missive e scrisse
al tedesco che, pur desiderando ardentemente di essere agli ordini di un generale così
valoroso e famoso, doveva privarsi di quel piacere perché si era già messo agli ordini del
generale polacco. Al generale polacco scrisse poi la stessa cosa, informandolo di trovarsi
già agli ordini del tedesco.

       Denisov aveva infatti intenzione, con l'appoggio di Dolochov e senza informare i
superiori, di attaccare e prendere il convoglio con le sue scarse forze. Il 22 ottobre il
convoglio si trovava tra il villaggio di Mikulino e il villaggio di Šamševo. Sul lato sinistro
della strada tra Mikulino e Šamševo correvano grandi boschi che a tratti si avvicinavano
alla strada maestra, a tratti se ne allontanavano per un miglio e anche più. Attraverso
questi boschi, ora inoltrandosi nel folto, ora uscendone ai margini, aveva cavalcato per
tutto il giorno Denisov con la sua banda, senza mai perdere di vista i francesi in
movimento. Fin dal mattino, non lontano da Mikulino, là dove il bosco più si avvicinava
alla strada, i cosacchi della banda di Denisov si erano impadroniti di due furgoni francesi,
carichi di selle per la cavalleria, che si erano impantanati; e li avevano portati dentro il
bosco. Da quel momento e fino alla sera la banda aveva seguito il movimento dei francesi
senza attaccarli. Bisognava lasciarli arrivare tranquillamente a Šamševo senza metterli in
sospetto e lì, unendosi a Dolochov che a sera doveva arrivare, per concertare l'azione, al
posto di guardia (a un miglio da Šamševo), piombargli addosso all'alba da due parti, come
una valanga, e sgominarli e catturarli tutti in un sol colpo.

       Indietro, a due miglia da Mikulino, dove il bosco si avvicinava decisamente alla
strada, erano stati lasciati sei cosacchi che dovevano avvisare immediatamente se fossero
apparse nuove colonne di francesi.

       Parimenti, Dolochov doveva esplorare la strada davanti a Šamševo per sapere a
quale distanza si trovassero altre truppe francesi. Si calcolava che al convoglio fossero
addetti millecinquecento uomini. Denisov aveva duecento uomini, e altrettanti Dolochov.
Ma la superiorità numerica non faceva esitare Denisov. L'unica cosa che gli restava da
sapere era di che genere di truppe si trattasse e per questo aveva bisogno di catturare una
lingua (cioè un uomo della colonna nemica). L'assalto mattutino ai furgoni era avvenuto
così in fretta che tutti i francesi addetti ai furgoni erano stati massacrati; era stato preso
vivo solamente un tamburino, un ragazzo sbandato che non aveva potuto dir nulla di utile
sul genere di truppe che formavano la colonna.

       Denisov riteneva pericoloso attaccare un'altra volta per non mettere in allarme tutta
la colonna. Mandò perciò avanti, a Šamševo, Tichon Šèerbatov, un contadino che faceva

                                                                                         1232
www.writingshome.com
                               Lev Nicolaevic Tolstoj – Guerra e pace


parte della sua banda, perché cercasse di catturare almeno uno dei francesi addetti alla
fureria che procedevano in testa alla colonna.



IV



       Era una giornata d'autunno, tiepida e piovosa. Il cielo e l'orizzonte erano dello
stesso colore dell'acqua torbida. Ora calava una specie di nebbia, ora all'improvviso
scrosciava una pioggia fitta e obliqua.

       Denisov procedeva su un cavallo di razza, magro, dai fianchi incavati, e aveva
indosso una burka e un berretto di pelo d'agnello da cui grondava l'acqua. Come il suo
cavallo, che piegava la testa e appiattiva le orecchie, anche lui strizzava gli occhi sotto la
pioggia e guardava preoccupato davanti a sé. Il volto smagrito e coperto da una folta e
corta barba nera sembrava irritato.

       Al suo fianco, anche lui con la burka e il berretto di pelo, su un grosso e ben pasciuto
cavallo, c'era l'asaul, un cosacco suo collaboratore.

       L'esaul Lovajskij-terzo era uno spilungone, piatto come un asse, bianco in viso,
biondo, con occhi stretti e chiari e un'espressione di tranquilla soddisfazione nel volto e nel
portamento. Sebbene non fosse facile dire in che cosa consistesse la singolarità del cavallo
e del cavaliere, sin dal primo sguardo rivolto all'esaul e a Denisov, si capiva che Denisov si
sentiva bagnato e a disagio, che insomma Denisov era un uomo che era montato a cavallo;
mentre, guardando l'esaul, si vedeva che questi si sentiva a suo agio e tranquillo come
sempre e che non era un uomo su un cavallo, ma un uomo che con il cavallo formava un
essere solo, come accresciuto da una doppia forza.

       Li precedeva di poco un contadinello che faceva da guida, tutto inzuppato di
pioggia, con un caffettano grigio e un berretto bianco.

       Un poco più indietro, su un cavallino chirghiso magro e smilzo con un'enorme
coda, un'enorme criniera e le labbra lacerate a sangue avanzava un giovane ufficiale con
un cappotto francese azzurro.

       Al suo fianco cavalcava un ussaro, che portava dietro di sé sulla groppa un ragazzo
con una divisa francese tutta strappata e un berretto azzurro. Il ragazzo si teneva
aggrappato all'ussaro con le mani arrossate dal freddo, e muoveva i piedi nudi cercando di

                                                                                          1233
www.writingshome.com
                                Lev Nicolaevic Tolstoj – Guerra e pace


scaldarli; inarcando le sopracciglia, lanciava tutt'intorno sguardi di meraviglia. Era il
tamburino francese catturato in mattinata.

         Dietro, a tre, quattro per volta lungo lo stretto, serpeggiante battuto sentiero del
bosco venivano gli ussari, poi i cosacchi, chi con le burki, chi con cappotti francesi, chi con
una coperta gettata sul capo. I cavalli, bai e sauri, sembravano morelli per la pioggia
battente, i loro colli risultavano stranamente sottili per via delle criniere rapprese per
l'acqua. Dai loro corpi si levava vapore. E gli abiti, e le selle, e le redini, tutto era bagnato,
viscido e gonfio d'acqua, come la terra e le foglie che coprivano il sentiero. Gli uomini
stavano a cavallo tutti rannicchiati, cercando di non muoversi, in modo da scaldare l'acqua
penetrata fino alla pelle e non lasciarne passare di nuova, gelida, che si infiltrava sotto il
sedere, sotto le ginocchia e dietro il collo. In mezzo ai cosacchi disseminati lungo il
viottolo, i due furgoni tirati da cavalli francesi e da cavalli cosacchi sellati, rintronavano su
ceppi e rami e sguazzavano nei solchi pieni d'acqua della strada.

         Il cavallo di Denisov, aggirando una pozzanghera al centro della strada, fece uno
scarto e gli fece sbattere un ginocchio contro un albero.

         «Ehi, demonio!» gridò con rabbia Denisov e, digrignando i denti, colpì tre volte il
cavallo con il frustino, inzaccherando così di fango se stesso e i compagni.

         Denisov era di cattivo umore a causa della pioggia e della fame (non toccava cibo
dal mattino) e, soprattutto, perché non si aveva nessuna notizia di Dolochov, né si vedeva
tornare il contadino che era stato mandato a prendere una lingua.

         «Difficile che si presenti un'altra occasione come questa di attaccare il convoglio.
Attaccare da solo è troppo rischioso e rimandare a un altro giorno vuol dire farsi soffiare il
bottino sotto il naso da qualcuno dei grossi partigiani,» pensava Denisov scrutando
incessantemente davanti a sé nella speranza di scorgere l'atteso messo di Dolochov.

         Sbucando in una radura che consentiva di vedere lontano sulla destra, Denisov si
fermò.

         «Viene qualcuno,» disse.

         L'esaul guardò nella direzione indicata da Denisov.

         «Sono due a cavallo, un ufficiale e un cosacco. Ma non è ipotizzabile che sia il tenente
colonnello in persona,» disse l'esaul che si compiaceva di usare parole sconosciute ai
cosacchi.


                                                                                             1234
www.writingshome.com
                               Lev Nicolaevic Tolstoj – Guerra e pace


       I due che avanzavano a cavallo, scendendo in un avvallamento, scomparvero alla
vista per poi riapparire dopo qualche minuto. In testa, con un galoppo stanco incitando il
cavallo con lo scudiscio, veniva l'ufficiale, scarmigliato, bagnato fradicio e con i calzoni
rimboccati fin sopra il ginocchio. Dietro di lui, ritto sulle staffe, trottava il cosacco.
L'ufficiale, un ragazzo ancora molto giovane, con una larga faccia rossa e occhi svelti e
allegri, si avvicinò galoppando a Denisov e gli porse un plico bagnato.

       «Da parte del generale,» disse l'ufficiale, «Scusate se non è del tutto asciutto...»

       Denisov, accigliandosi, afferrò il plico e prese ad aprirlo.

       «Ecco, continuava a dirci che era pericoloso, pericoloso,» disse l'ufficiale
rivolgendosi all'esaul mentre Denisov leggeva il plico. «Del resto, io e Komarov,» e indicò
il cosacco, «stavamo all'erta. Abbiamo due pisto... E questo chi è?» domandò vedendo il
tamburino francese, «un prigioniero? Avete già avuto uno scontro? Posso parlargli?»

       «Vostov! Petja!» gridò Denisov dopo aver scorso il plico. «Ma pevché non mi hai
detto subito chi sei?» e, voltandosi con un sorriso, tese la mano all'ufficiale.

       L'ufficiale era Petja Rostov.

       Per tutta la strada Petja aveva studiato il contegno che avrebbe assunto con
Denisov, senza fare allusioni alla loro passata conoscenza, come si conviene a una persona
ormai adulta e a un ufficiale. Ma appena Denisov gli sorrise, Petja si fece subito raggiante,
arrossì di gioia e, dimenticato il tono formale che aveva preparato, si mise a raccontare che
era passato vicino ai francesi, che era contento che gli fosse stato affidato quell'incarico e
che aveva già preso parte a una battaglia presso Vjaz'ma dove si era distinto un certo
ussaro.

       «Be', sono contento di vedevti,» lo interruppe Denisov e sul volto gli trasparì di
nuovo la preoccupazione. «Michail Feoklityc,» si rivolse quindi all'esaul, «di nuovo da
parte di quel tedesco. Lui è alle sue dipendenze...»

       E Denisov raccontò all'esaul che il plico che gli era stato recapitato in quel momento
ribadiva la richiesta del generale tedesco di unirsi a lui per attaccare il convoglio.

       «Se domani non lo pvendiamo, quello ce lo soffievà sotto il naso,» concluse
Denisov.




                                                                                              1235
www.writingshome.com
                                Lev Nicolaevic Tolstoj – Guerra e pace


         Mentre Denisov parlava con l'esaul, Petja, confuso dal tono freddo di Denisov e
supponendo che dipendesse dai suoi calzoni rimboccati, andava sistemandoli sotto il
cappotto in modo furtivo, sforzandosi di assumere un aspetto il più marziale possibile.

         «C'è qualche ordine da recapitare da parte di Vostra Eccellenza?» chiese a Denisov,
portando la mano alla visiera e tornando di nuovo al gioco dell'aiutante e del generale a
cui si era preparato, «oppure devo fermarmi presso Vostra Eccellenza?»

         «Ovdini?...» disse pensieroso Denisov. «Ma tu, puoi vestave fino a domani?»

         «Ah, vi prego... Posso restare con voi?» esclamò Petja.

         «Ma che cosa pvecisamente ti ha ovdinato il genevale, di tovnave subito?»
domandò Denisov.

         Petja si fece rosso.

         «No, lui non ha ordinato niente. Posso restare, penso?» disse in tono interrogativo.

         «Ma sì, d'accovdo,» rispose Denisov.

         E, rivolto ai suoi subordinati, diede disposizioni affinché la banda andasse al luogo
fissato presso il posto di guardia e l'ufficiale con il cavallo chirghiso (questo ufficiale
svolgeva mansioni di aiutante) si mettesse alla ricerca di Dolochov, per informarsi dove si
trovava e appurare se sarebbe giunto per sera. Denisov poi, con l'esaul e Petja, aveva
intenzione di recarsi fino al margine del bosco che fronteggiava Šamševo per dare
un'occhiata all'accampamento dei francesi contro cui doveva essere diretto l'attacco
l'indomani.

         «Allora, bavba,» si rivolse al contadino che faceva da guida, «povtaci a Šamševo.»

         Denisov, Petja e l'esaul, accompagnati da alcuni cosacchi e dall'ussaro che portava il
prigioniero, galopparono a sinistra, attraverso un avvallamento, verso il margine del
bosco.



V



         La pioggia era finita, ma calava la nebbia e gocce d'acqua stillavano dai rami degli
alberi. Denisov, l'esaul e Petja cavalcavano in silenzio dietro il contadino con il berretto che,

                                                                                            1236
www.writingshome.com
                                Lev Nicolaevic Tolstoj – Guerra e pace


camminando leggero e senza far rumore sulle radici e sulle foglie bagnate, con i piedi
divaricati e calzati di lapty, li guidava verso il margine del bosco.

       Giunto in cima a un pendio, il contadino si fermò, si guardò intorno e si diresse là
dove il muro d'alberi si diradava. Si fermò presso una grande quercia che non aveva
ancora perduto le foglie e li chiamò verso di sé con un cenno misterioso della mano.

       Denisov e Petja gli si avvicinarono a cavallo. Dal punto dove si era fermato il
contadino si scorgevano i francesi. Subito dopo il bosco, un campo di grano digradava a
poggio. A destra, oltre un ripido burrone, si vedevano un piccolo villaggio e una casetta di
possidenti con il tetto sfondato. In quel villaggio e nella casa padronale, e su tutto il colle,
nel giardino, presso i pozzi e lo stagno, e lungo tutta la via in salita dal ponte al villaggio, a
non più di duecento tese, si scorgevano fra l'ondeggiare della nebbia frotte di uomini. Si
udivano chiaramente gridi non russi ai cavalli che arrancavano in salita con i carriaggi e
richiami degli uomini tra di loro.

       «Povtate qui il pvigioniero,» disse a bassa voce Denisov, senza distogliere lo
sguardo dai francesi.

       Il cosacco smontò da cavallo, fece scendere il ragazzo e si avvicinò con lui a
Denisov. Denisov, indicando i francesi, si mise a domandare che genere di truppe fossero
quelle. Il ragazzo, ficcate in tasca le mani intirizzite e inarcando le sopracciglia guardava
Denisov tutto spaventato e, nonostante l'evidente desiderio di dire tutto quello che sapeva,
s'imbrogliava nelle risposte e si limitava a confermare ciò che Denisov gli domandava.
Denisov, incupendosi, gli voltò le spalle e si rivolse all'esaul comunicandogli le sue
impressioni.

       Girando a scatti la testa, Petja ora guardava il tamburino, ora Denisov, ora l'esaul,
ora i francesi nel villaggio e sulla strada, badando a non lasciarsi sfuggire alcunché di
importante.

       «Venga o non venga Dolochov, bisogna pvendevli!... Che ne dite?» chiese Denisov
con occhi sfavillanti.

       «Il posto è adatto,» disse l'esaul.

       «Mandevemo la fantevia giù, pev gli stagni,» proseguì Denisov, «si favà sotto dalla
pavte del giavdino; voi passevete di là con i cosacchi,» ed indicò il bosco oltre il villaggio,
«e io invece di qua, con i miei ussavi. E al pvimo spavo...»



                                                                                             1237
www.writingshome.com
                               Lev Nicolaevic Tolstoj – Guerra e pace


       «Per il basso non si potrà, è tutto fango,» disse l'esaul. «I cavalli si impantaneranno,
bisognerà girare più a sinistra.»

       Mentre confabulavano così a bassa voce, giù in basso, nell'avvallamento dello
stagno, esplose uno sparo, poi un altro; biancheggiò del fumo e si udì un grido concorde,
di apparente esultanza, di centinaia di voci francesi a mezza costa. Di primo acchito, sia
Denisov che l'esaul fecero un balzo indietro. Erano così vicino che era loro parso di essere
la causa di quegli spari e di quelle grida. Ma gli spari e le grida non si riferivano a loro. In
basso, fra le paludi, correva un uomo con qualcosa di rosso addosso. Era evidentemente
contro di lui che sparavano e gridavano i francesi.

       «Ma quello è il nostro Tichon!» esclamò l'esaul. «Ma sì è lui, proprio lui!»

       «Dannato bviccone,» disse Denisov.

       «Ce la farà a scappare,» disse l'esaul, aguzzando gli occhi.

       L'uomo che chiamavano Tichon, arrivato di corsa al fiume, ci si tuffò con tale
veemenza che gli spruzzi salirono fino in alto e, dopo essere scomparso per un momento,
ne uscì fuori a quattro gambe, tutto nero d'acqua, e riprese la fuga. I francesi che lo
inseguivano si fermarono.

       «In gamba, davvero,» disse l'esaul.

       «Bvutta bestia!» esclamò Denisov sempre con la stessa espressione stizzosa. «E che
cosa ha fatto fino ad ora?»

       «Ma chi è?» domandò Petja.

       «È un nostro esplovatove. L'avevo mandato a pvendeve una lingua.»

       «Ah, sì,» disse Petja che fin dalla prima parola di Denisov annuiva col capo come se
avesse capito tutto, sebbene in realtà non avesse capito neanche una parola.

       Tichon Šèerbatyi era uno degli uomini più indispensabili della banda. Era un
contadino di Pokrovskoe, presso Gžat. Quando, all'inizio della sua attività, Denisov era
arrivato a Pokrovskoe e, come sempre, fatto chiamare lo starosta, aveva chiesto
informazioni sui francesi, lo starosta, stando sulla difensiva, gli aveva risposto come
rispondevano tutti gli starosty, che loro non sapevano nulla, non avevano visto nulla. Ma
quando Denisov aveva spiegato che il suo scopo era darle ai francesi e aveva domandato
se da quelle parti si fossero visti dei francesi, lo starosta aveva detto che dei saccheggiatori
sì ce n'erano stati, ma che nel loro villaggio solo un certo Tiška Šèerbatyi si occupava di
                                                                                           1238
www.writingshome.com
                                Lev Nicolaevic Tolstoj – Guerra e pace


quelle faccende. Denisov aveva ordinato di portargli Tichon e, lodatolo per la sua attività,
gli aveva detto in presenza dello starosta alcune parole sulla fedeltà allo zar e alla patria e
sull'odio per i francesi che i figli della patria dovevano nutrire nel loro cuore.

       «Noi, ai francesi, non gli facciamo niente di male,» aveva detto Tichon, visibilmente
intimidito dalle parole di Denisov. «Solo così, si capisce, ci siamo divertiti un po' io e i
ragazzi. Di rapinatori, è vero, ne abbiamo accoppato una ventina, ma non s'è fatto niente
di male...»

       Il giorno dopo, quando Denisov, che aveva completamente dimenticato quel
contadino, lasciò Pokrovskoe, gli riferirono che Tichon si era aggregato alla banda e
chiedeva di restare con loro. Denisov aveva dato ordine di farlo rimanere.

       Tichon, che da principio faceva i lavori pesanti (preparare la legna per i fuochi,
portare l'acqua, scuoiare i cavalli, ecc.) ben presto aveva mostrato grande passione e
capacità per la guerra partigiana. Di notte usciva a far bottino e ogni volta tornava con
uniformi e armi francesi; quando gliel'ordinavano, portava anche dei prigionieri. Denisov
lo aveva allora esonerato dai lavori e aveva incominciato a portarselo con sé nelle
ricognizioni, e lo aveva iscritto fra i cosacchi.

       Tichon non amava cavalcare e andava sempre a piedi, senza per questo restare
indietro alla cavalleria. Le sue armi consistevano in un fucile a trombone, che portava più
che altro per burla, in una picca e in una scure della quale si serviva con la stessa facilità
con cui il lupo si serve dei denti, ora per spulciarsi, ora per rodere le ossa più grosse. Con
pari sicurezza, Tichon spaccava di slancio le travi e poi, impugnando la scure dalla parte
della testa, affinava bastoncelli sottili e intagliava cucchiai. Nella banda di Denisov, Tichon
occupava un posto tutto suo, particolare e insostituibile. Quando bisognava fare qualcosa
di particolarmente difficile e disgustoso - spingere a spallate un carro fuori dalla melma,
tirar fuori per la coda un cavallo da un pantano, scuoiarlo, intrufolarsi proprio in mezzo ai
francesi, fare in un giorno cinquanta miglia - tutti ridacchiando indicavano Tichon.

       «Che cosa gli costa a lui, razza di demonio, è un animale da fatica,» dicevano.

       «Una volta un francese, che Tichon aveva catturato, gli sparò una pistolettata e lo
colpì in fondo alla schiena, nelle parti molli. Questa ferita, che Tichon curò solo con
l'acquavite, di dentro e di fuori, fu oggetto dei più allegri scherzi di tutto il reparto, scherzi
ai quali Tichon si assoggettava volentieri.

       «Allora, fratello, quando ci riprovi? 0 sei diventato gobbo?» lo sbeffeggiavano i
cosacchi.

                                                                                             1239
www.writingshome.com
                               Lev Nicolaevic Tolstoj – Guerra e pace


       E Tichon faceva il gobbo e si fingeva arrabbiato, inveendo contro i francesi con le
più buffe ingiurie. Quell'episodio aveva avuto un solo effetto su Tichon: dopo quella ferita
raramente portava con sé dei prigionieri.

       Tichon era l'uomo più utile e coraggioso della banda. Non aveva eguali nello
scoprire le occasioni giuste per attaccare, catturare e uccidere i francesi; e in conseguenza
di ciò era il buffone di tutti, cosacchi e ussari, e si prestava volentieri a questa parte.
Proprio Tichon, quando ancora era notte, era stato mandato da Denisov a catturare una
lingua. Ma o perché non si era accontentato di un solo francese o perché di notte era caduto
addormentato, era finito, quando ormai era giorno, tra i cespugli, proprio in mezzo ai
francesi e, come Denisov aveva visto dall'alto, era stato scoperto.



VI



       Dopo aver parlato ancora per un po' con l'esaul dell'attacco dell'indomani, che ora,
vedendo i francesi così vicini, Denisov sembrava aver definitivamente deciso, Denisov
voltò il cavallo e tornò indietro.

       «Bene, fvatello, ova possiamo andave ad asciugavci,» disse a Petja.

       Quando fu vicino al posto di guardia nel bosco, Denisov si fermò, scrutando fra gli
alberi. Nel bosco, fra gli alberi, avanzava a grandi falcate leggere sulle lunghe gambe, con
le lunghe braccia a penzoloni, un uomo in giubbetto, lapty e cappello di Kazan', con un
fucile a tracolla e un'ascia alla cintola. Vedendo Denisov, l'uomo gettò in fretta qualcosa in
mezzo a un cespuglio e toltosi il cappello bagnato con le falde ricurve, si avvicinò al suo
capo. Era Tichon. Il volto segnato dal vaiolo e dalle rughe si illuminò di compiacimento e
di allegria. Alzò il capo e, come trattenendo il riso, si mise a fissare Denisov.

       «Be', dove sei andato a finive?» disse Denisov.

       «Dove sono andato a finire? Sono andato per francesi,» rispose pronto e ardito
Tichon con una voce da basso rauca ma melodiosa.

       «Pevché ci sei andato di giovno? Bestia! E allova, non ne hai pveso?...»

       «Per prenderlo, l'ho preso,» disse Tichon.

       «E dov'è?»

                                                                                         1240
www.writingshome.com
                                Lev Nicolaevic Tolstoj – Guerra e pace


       «Ma l'avevo preso fin da principio, ancora all'alba,» proseguì Tichon, divaricando i
piedi piatti nei lapty, «e l'ho portato nel bosco. Poi ho visto che non serviva. Allora ho
pensato: magari ci vado di nuovo, ne prendo un altro più adatto.»

       «Ma è proprio una gran canaglia,» disse Denisov all'esaul. «Ma pevché non ci hai
povtato quello?»

       «E perché portarlo,» lo interruppe subito stizzosamente Tichon, «non andava bene.
Forse che non lo so quali sono quelli che vi servono?»

       «Ah, bestiaccia!... E allova?»

       «Sono andato a cercarne un altro,» proseguì Tichon, «striscio così nel bosco e mi ci
appiattisco.» Improvvisamente e agilmente Tichon si stese sulla pancia mostrando come
avesse fatto. «Me ne arriva uno a tiro,» proseguì. «E io te lo agguanto in questa maniera.»
E Tichon balzò in piedi rapido e leggero. «Andiamo, gli dico, andiamo dal colonnello. E
quello a far chiasso. E ce n'erano altri quattro. Mi si buttano addosso con le spade. E io così
con l'ascia: che cosa fate, Cristo sia con voi!» si mise a urlare Tichon agitando le braccia e
sporgendo il petto con cipiglio minaccioso.

       «Eh già, noi dall'alto abbiamo visto benissimo come te la filavi per i pantani,» disse
l'esaul ammiccando con occhietti scintillanti.

       Petja aveva una gran voglia di ridere, ma vedeva che tutti si trattenevano.
Guardava rapidamente ora Tichon, ora l'esaul, ora Denisov senza riuscire a capire che cosa
significasse tutta quella storia.

       «Non fave lo stupido,» disse Denisov tossendo rabbiosamente. «Pevché non hai
povtato il pvimo?»

       Tichon incominciò a grattarsi con una mano la schiena e con l'altra la testa e, ad un
tratto, tutta la sua grinta si spianò in uno sciocco e radioso sorriso che rivelò la mancanza
di un dente (per questo era soprannominato Scerbatyj). Denisov sorrise e Petja scoppiò in
una allegra risata alla quale si unì lo stesso Tichon.

       «Ma no, non andava bene per niente,» disse Tichon. «Aveva indosso uno straccio di
vestito, dove avrei dovuto portarlo?... E poi, uno screanzato, Eccellenza. «Come? - dice - io
sono figlio di generale; con te non ci vengo.»

       «Vazza di animale!» disse Denisov. «Io dovevo intevvogavlo...»



                                                                                          1241
www.writingshome.com
                               Lev Nicolaevic Tolstoj – Guerra e pace


       «Ve l'ho interrogato io,» disse Tichon. «Lui diceva: «Ne so poco.» Dei nostri, diceva,
ce n'è molti, ma tutti in cattivo stato, ormai sono soldati solo di nome. Vi basta dire ah! e li
prendete tutti,» concluse Tichon lanciando un'occhiata allegra e decisa a Denisov.

       «Te ne faccio dave io un centinaio di quelle buone e vedvemo se continuevai a fave
lo scemo,» disse severamente Denisov.

       «Ma perché vi arrabbiate,» disse Tichon, «e che, non li ho visti forse i vostri
francesi? Appena fa buio, te ne porto quanti ne vuoi, anche tre.»

       «Sù, muoviamoci,» disse Denisov.

       E fino al posto di guardia, cavalcò accigliato in silenzio.

       Tichon li seguiva a piedi e Petja sentì i cosacchi che lo prendevano in giro a
proposito di certi stivali che aveva gettato in un cespuglio.

       Quando in Petja si esaurì l'ilarità provocata dalle parole e dal sorriso di Tichon e
capì in un battibaleno che quel Tichon aveva ucciso un uomo, provò un senso di
malessere. Si voltò a guardare il tamburino prigioniero e sentì una fitta al cuore. Ma fu un
malessere passeggero. Sentì il bisogno di tenere il capo più eretto, di darsi un tono e di
interrogare con aria competente l'esaul sull'impresa dell'indomani in modo da non
sembrare indegno della compagnia in cui si trovava.

       L'ufficiale che era stato mandato in cerca di notizie si incontrò per la strada con
Denisov e lo informò che Dolochov sarebbe arrivato di lì a poco e che da parte sua tutto
andava bene.

       Denisov diventò improvvisamente allegro e chiamò Petja accanto a sé.

       «Sù, vaccontami un po' di te,» gli disse.



VII



       Petja, dopo la partenza da Mosca, lasciati i familiari, si era ricongiunto al suo
reggimento ed era stato ben presto assunto come ufficiale d'ordinanza da un generale che
comandava una grossa formazione. Da quando era stato promosso ufficiale e soprattutto
da quando era entrato nell'esercito attivo, con il quale aveva preso parte alla battaglia di
Vjaz'ma, Petja ondeggiava tra uno stato di felice eccitazione per il fatto di essere ormai un
                                                                                           1242
www.writingshome.com
                               Lev Nicolaevic Tolstoj – Guerra e pace


adulto e un'apprensione entusiastica di non lasciarsi scappare l'occasione di compiere
un'azione eroica. Era molto felice di quanto vedeva e provava nell'esercito, ma nello stesso
tempo aveva sempre l'impressione che proprio là dove si trovava, proprio in quello stesso
momento si compissero le imprese veramente eroiche. Ed era sempre ansioso di arrivare
in tempo in un posto in cui in quel momento non si trovava.

        Quando il 21 ottobre il suo generale aveva manifestato il desiderio di inviare
qualcuno nel reparto di Denisov, Petja gli aveva chiesto in modo così supplichevole di
mandare lui che il generale non aveva saputo dire di no. Ma nel mandarlo, ricordandosi di
una pazzia compiuta da Petja nella battaglia di Vjaz'ma, quando invece di seguire la via
indicatagli, si era messo a galoppare lungo la linea sotto il fuoco dei francesi e aveva
sparato due colpi di pistola, il generale gli aveva espressamente proibito di prender parte a
qualsiasi azione di Denisov. Per questo Petja si era confuso ed era arrossito quando
Denisov gli aveva chiesto se aveva il permesso di rimanere. Finché non era sbucato sul
margine del bosco, Petja era stato dell'opinione di dover tornare subito indietro, appena
eseguito l'incarico. Ma quando aveva visto i francesi, aveva visto Tichon, aveva saputo che
nella notte ci sarebbe stato certamente un assalto, con la rapidità con cui i giovani passano
da un'opinione all'altra aveva deciso tra sé che il suo generale, per il quale fino a quel
momento aveva palesato una stima enorme, era uno straccio d'uomo, un tedesco, mentre
Denisov era un eroe, e anche l'esaul era un eroe, come pure Tichon, sicché sarebbe stata
una vergogna piantarli in asso in un momento così difficile.

        Quando Denisov, Petja e l'esaul arrivarono al posto di guardia era ormai notte. Nella
semioscurità si intravvedevano dei cavalli sellati, cosacchi e ussari intenti a prepararsi le
tende nella radura e (affinché i francesi non vedessero il fumo) raccolti attorno a un fuoco
rosseggiante in un burrone del bosco. Nell'andito della piccola isba un cosacco con le
maniche rimboccate tagliava a pezzi della carne di montone. Nell'isba tre ufficiali della
banda di Denisov stavano trasformando una porta in una tavola da pranzo. Petja dopo
essersi tolto di dosso i panni bagnati e averli dati ad asciugare, si mise subito ad aiutare gli
ufficiali.

        Dieci minuti dopo la tavola, coperta da una tovaglia, era pronta. C'erano vodka, una
borraccia di rum, pane bianco e montone arrostito col sale.

        Seduto a tavola insieme agli ufficiali, spezzando con mani unte il montone
succulento e profumato, Petja provava un entusiastico, tenero amore per tutti ed era
convinto che gli altri lo contraccambiassero con la stessa intensità.



                                                                                           1243
www.writingshome.com
                               Lev Nicolaevic Tolstoj – Guerra e pace


       «Sicché voi pensate, Vasilij Fëdoroviè,» disse rivolgendosi a Denisov, «che non fa
niente se resto un giorno con voi?» E, senza attendere la risposta, si rispose da sé: «Ho
avuto l'ordine di informarmi e sto appunto informandomi... Voi però lasciatemi andare nel
punto più... più importante... Io non vado in cerca di ricompense... Vorrei però...» Petja
strinse i denti e si guardò intorno, scuotendo la testa eretta e agitando le mani.

       «Pvopvio nel punto più impovtante...,» ripeté Denisov sorridendo.

       «Soltanto, ve ne prego, datemi un posto di comando... che io possa comandare,»
prosegui Petja, «ma sì, che cosa vi costa? Ah, volete un coltello?» disse a un ufficiale che
voleva tagliare un pezzo di montone.

       E gli passò il suo coltello a serramanico. L'ufficiale ammirò il coltello.

       «Tenetevelo pure, vi prego. Io ne ho tanti altri così...» disse Petja arrossendo.
«Accidenti! Me ne ero dimenticato!» gridò ad un tratto. «Ho della magnifica uva passa!
Sapete, di quella senza noccioli. Da noi c'è un nuovo vivandiere che ha delle cose
eccellenti. Ne ho comprate dieci libbre. Io sono abituato alla roba dolce. Ne volete?»

       E Petja corse nell'andito dal suo cosacco e tornò con delle bisacce in cui erano
cinque libbre di uva passa. «Mangiate, signori, mangiate. E di una caffettiera, non ne
avreste per caso bisogno?» chiese all'esaul. «Ne ho comprata una magnifica dal nostro
vivandiere. Ha delle cose bellissime. E poi è molto onesto. È questo che conta. Ve la
manderò senza fallo. E forse vi si sono consumate le pietre focaie, son cose che succedono.
Ne ho portate con me, le ho qui,» e indicò le bisacce, «cento pietre focaie. Le ho comprate
molto a buon mercato. Prendete pure tutte quelle che vi occorrono, prego, magari anche
tutte...»

       E ad un tratto, come spaventato al pensiero di aver parlato troppo, Petja si
interruppe e arrossì.

       Cercò di farsi venire in mente se per caso non avesse fatto qualche altra sciocchezza.
E ripensando alla giornata trascorsa, si ricordò del tamburino francese. «Noi stiamo
benissimo, ma lui? Dove l'avranno messo? Gli avranno dato da mangiare? Non gli
avranno fatto del male?» pensò. Ma essendosi accorto di aver parlato troppo a proposito
delle pietre focaie, adesso si tratteneva. «Chissà se posso domandarlo,» pensava, «diranno:
è un ragazzo e ha compassione di un altro ragazzo. Ma domani gli farò vedere io che razza
di ragazzo sono! Sarà sbagliato domandare?» pensava. «Comunque, fa lo stesso!» E rosso
in volto, guardando gli ufficiali col timore di scorgere dell'ironia sui loro volti, disse:


                                                                                              1244
www.writingshome.com
                                 Lev Nicolaevic Tolstoj – Guerra e pace


          «Non si può chiamare quel ragazzo che è stato fatto prigioniero? Dargli... magari...
qualcosa da mangiare...»

          «Sì, è un povevo vagazzino,» disse Denisov, che evidentemente non trovava nulla
di vergognoso nell'idea. «Fatelo venive qui. Si chiama Vincent Bosse. Mandatelo a
chiamave.»

          «Lo chiamo io,» disse Petja.

          «Chiamalo, chiamalo. È un povevo vagazzino,» ripeté Denisov.

          Petja era già alla porta quando Denisov disse questo. Si intrufolò allora tra gli
ufficiali e gli si accostò.

          «Permettete che vi baci, caro,» disse. «Ah, com'è bello! Come si sta bene!»

          E baciato Denisov, corse fuori.

          «Bosse! Vincent!» gridò, fermandosi presso la porta.

          «Chi cercate, signore?» disse una voce nel buio.

          Petja rispose che cercava il ragazzo francese che avevano catturato quel giorno
stesso.

          «Ah, Vesennij?» disse il cosacco.

          Il nome Vincent era già stato trasformato dai cosacchi in Vesennij, e dai contadini e
dai soldati in Visenja. In entrambe le varianti c'era una menzione della primavera che si
accordava molto bene con l'immagine di un ragazzo così giovane.

          «Era là che si scaldava vicino al fuoco. Ehi, Visenja, Visenja! Visennij!» echeggiarono
nel buio voci e risate, rincorrendosi.

          «È un ragazzo svelto, quello,» disse l'ussaro che era accanto a Petja. «Poco fa gli
abbiamo dato da mangiare. Accidenti che fame aveva!»

          Nel buio si sentirono dei passi e il tamburino si avvicinò alla porta sguazzando con
i piedi nudi nel fango.

          «Ah, c'est vous!» disse Petja. «Voulez-vous manger? N'ayez pas peur, on ne vous fera pas
de mal,» soggiunse, sfiorandogli in modo timido e affettuoso il braccio. «Entrez, entrez.»



                                                                                             1245
www.writingshome.com
                                Lev Nicolaevic Tolstoj – Guerra e pace


       «Merci, monsieur,» rispose il tamburino con voce tremante, quasi infantile, e si mise
a strusciare sulla soglia i piedi sudici.

       Petja avrebbe voluto dire molte cose al tamburino, ma non osava. Indugiava
accanto a lui nell'andito, appoggiandosi ora all'una ora all'altra gamba. Poi nell'oscurità gli
afferrò una mano e gliela strinse.

       «Entrez, entrez,» ripeté soltanto con un affettuoso bisbiglio.

       «Ah, che cosa potrei fare per lui?» disse fra sé e, aperta la porta, fece passare avanti
il ragazzo.

       Quando il tamburino fu entrato nell'isba, Petja gli sedette discosto, ritenendo
umiliante farsi vedere interessato a lui. Si limitava a tastarsi in tasca il denaro chiedendosi
se non fosse disdicevole darlo al tamburino.



VIII



       L'arrivo di Dolochov distrasse l'attenzione di Petja dal tamburino al quale, per
ordine di Denisov, erano state date vodka e carne di montone, e anche un caffettano russo
in modo da poterlo tenere nella banda e non doverlo mandare via con i prigionieri.
Nell'esercito Petja aveva sentito molto parlare dello straordinario coraggio e della crudeltà
di Dolochov verso i francesi e perciò, dal momento del suo ingresso nell'isba, non gli
staccava gli occhi di dosso, con un atteggiamento sempre più baldanzoso, tenendo ben
eretta la testa, per non riuscire indegno neanche di una compagnia di rango com'era quella
di Dolochov.

       L'aspetto esteriore di Dolochov aveva colpito Petja per la sua assoluta semplicità.

       Denisov portava il cekmen, aveva la barba e sul petto un'immagine di San Nicola
Taumaturgo; nel modo di parlare come in ogni cosa rivelava il carattere tutto particolare
della sua posizione. Dolochov, invece, che un tempo a Mosca si faceva vedere con un
costume persiano, ora dava l'impressione di un azzimato ufficiale della Guardia. Il volto
era perfettamente rasato, indossava un soprabito imbottito della Guardia con la croce di
San Giorgio all'occhiello e un normale berretto calzato dritto. Si tolse in un angolo la burka
bagnata e senza salutare nessuno raggiunse Denisov passando subito ad interrogarlo sulla
situazione. Denisov lo informò delle mire delle grosse formazioni sul «loro» convoglio,

                                                                                          1246
www.writingshome.com
                               Lev Nicolaevic Tolstoj – Guerra e pace


della missione di Petja, e del tenore della sua risposta ai due generali. Lo mise infine al
corrente di tutto ciò che sapeva sulla posizione del distaccamento francese.

       «D'accordo, ma è necessario sapere che razza di truppe sono e quante sono,» disse
Dolochov, «bisognerà dare un'occhiata. Non ci si può arrischiare nella faccenda senza
sapere con certezza quanti sono. Le cose a me piace farle per bene. Ecco, non c'è nessuno
dì questi signori disposto a venire con me nel loro accampamento? Ho con me
un'uniforme.»

       «Io, io... Vengo io con voi!» esclamò Petja.

       «Tu non devi assolutamente andavci,» disse Denisov. E rivolto a Dolochov: «Lui,
non lo lascio andave a nessun costo.»

       «Questa è bella!» gridò Petja. «E perché non dovrei andarci?...»

       «Pevché non c'è n'è motivo.»

       «No, davvero, scusatemi, perché... perché... io ci vado, ecco tutto. Mi prendete con
voi?» chiese a Dolochov.

       «Perché no?...» rispose distrattamente Dolochov che stava osservando il tamburino
francese.

       «È qui da te da un pezzo questo ragazzo?» domandò a Denisov.

       «L'abbiamo pveso oggi, ma non sa niente. Ho deciso di tenevlo qui con me.»

       «Ma gli altri dove li metti?» domandò Dolochov.

       «Come dove? Li spedisco con tanto di vicevuta!» gridò Denisov arrossendo
improvvisamente. «E ti dico fvancamente che non ho neppuve un uomo sulla coscienza. È
fovse una fatica spedive tventa o tvecento uomini sotto scovta in città piuttosto che
macchiave, lo dico chiavo, il tuo onove di soldato?»

       «Ecco, per un giovane contino di sedici anni dire queste amenità può ancora andar
bene,» disse con freddo sarcasmo Dolochov, «ma tu ormai queste cose dovresti lasciarle
perdere.»

       «Veramente, io non ho detto nulla, ho detto soltanto che verrò assolutamente con
voi,» disse Petja.



                                                                                      1247
www.writingshome.com
                              Lev Nicolaevic Tolstoj – Guerra e pace


      «Ma per noi, fratello, è tempo di piantarla con simili amenità,» continuò Dolochov
come se provasse un piacere particolare a insistere su un argomento che irritava Denisov.
«Be', e questo, perché te lo sei preso con te?» chiese scuotendo il capo. «Perché ti faceva
pena? Le conosciamo noi le tue ricevute. Gli spedisci cento uomini ma ne arrivano trenta.
Crepano di fame oppure li fanno fuori. Non ti pare allora che sia lo stesso non prenderli
neanche?»

      L'esaul, strizzando gli occhi chiari, annuiva con la testa, approvando.

      «Favà lo stesso, non discuto. Ma io non voglio avevli sulla coscienza. Dici che
muoiono. E sia. Ma non pev causa mia.»

      Dolochov scoppiò a ridere.

      «E chi gli ha detto, a loro, di non prendermi, come avrebbero potuto fare già venti
volte? Perché se ci pigliano, sia me che te, con tutto il tuo spirito cavalleresco, finiamo lo
stesso appesi a un pioppo!» Fece una pausa. «Ora però c'è da fare. Fa venire il mio cosacco
col bagaglio. Ho con me due uniformi francesi. Allora, venite?» domandò a Petja.

      «Io? Sì, sì, certamente,» gridò Petja arrossendo fin quasi alle lacrime e sbirciando
intanto Denisov.

      Di nuovo, mentre Dolochov discuteva con Denisov di ciò che bisognava fare dei
prigionieri, Petja aveva provato un senso di malessere e di fretta, ma di nuovo non era
riuscito a capire bene di che cosa parlassero. «Se la pensano così persone adulte, famose, si
vede che così deve essere, che così va bene,» aveva pensato. «Ma, soprattutto, bisogna che
Denisov non si azzardi a pensare che io obbedisca a lui, che lui può comandarmi. Andrò
senz'altro con Dolochov nel campo francese. Se può farlo lui, posso anch'io!»

      A tutte le esortazioni di Denisov perché non andasse, Petja rispose che anche lui era
abituato a fare tutto per bene e non a casaccio e che al pericolo non pensava mai.

      «Perché, convenitene, se non si sa con certezza in quanti sono... forse ne può
dipendere la vita di centinaia di uomini, mentre noi saremo solo due. E poi ne ho una gran
voglia e ci andrò ad ogni costo, ad ogni costo. Non mi trattenete,» disse, «sarebbe
peggio...»



IX



                                                                                         1248
www.writingshome.com
                                  Lev Nicolaevic Tolstoj – Guerra e pace


       Vestiti con cappotti francesi e chepì, Petja e Dolochov si avviarono a cavallo verso la
radura dalla quale Denisov aveva guardato l'accampamento francese e, sbucati dalla
foresta nell'oscurità più assoluta, discesero nell'avvallamento. Arrivati giù, Dolochov
ordinò ai cosacchi che li accompagnavano di aspettarli e si avviò di buon trotto per la
strada che portava al ponte. Petja, che veniva meno dall'emozione, cavalcava al suo fianco.

       «Se ci beccano, io non mi lascio prendere vivo, ho una pistola,» mormorò Petja.

       «Non parlare russo,» rispose con un rapido bisbiglio Dolochov, e nello stesso istante
nell'oscurità si udì l'intimazione «Qui-vive?» e l'armeggiare di un fucile.

       Petja sentì il sangue affluirgli al volto e pose mano alla pistola.

       «Lanciers du 6-me,» disse Dolochov senza né rallentare né accelerare l'andatura del
cavallo.

       Sul ponte si stagliava la nera sagoma della sentinella.

       «Mot d'ordre?»

       Dolochov trattenne il cavallo e avanzò al passo.

       «Dites donc, le colonel Gérard est ici?» disse.

       «Mot d'ordre!» disse la sentinella senza rispondere e sbarrando il passo.

       «Quand un officier fait sa ronde, les sentinelles ne demandent pas le mot d'ordre» gridò
Dolochov, con un brusco scatto muovendo con il cavallo contro la sentinella. «Je vous
demande si le colonel est ici?»

       E senza aspettare la risposta della sentinella che si scansò, Dolochov si avviò al
passo su per la salita.

       Notando l'ombra nera di un uomo che attraversava la strada, Dolochov si fermò e
gli domandò dove fossero il comandante e gli ufficiali. L'uomo, un soldato, con il sacco in
spalla, si fermò, si avvicinò al cavallo di Dolochov, toccandolo con una mano, e in modo
semplice e cordiale raccontò che il comandante e gli ufficiali erano più in alto sulla parte
destra della collina, nel cortile della fattoria (così chiamava la casa dei possidenti).

       Dolochov procedette ancora lungo la strada, ai cui lati risuonavano, attorno ai
bivacchi, delle voci francesi, e poi svoltò nel cortile della casa padronale. Varcato il
portone, smontò da cavallo e si avvicinò a un grande falò fiammeggiante intorno al quale
erano seduti alcuni uomini che conversavano rumorosamente. In una marmitta bolliva
                                                                                           1249
www.writingshome.com
                                   Lev Nicolaevic Tolstoj – Guerra e pace


qualcosa che un soldato in colbacco e cappotto turchino, illuminato in pieno dal fuoco,
stava rimestando in ginocchio con una bacchetta da fucile.

          «Oh, c'est un dur à cuire,» diceva un ufficiale seduto all'ombra, dalla parte opposta
del fuoco.

          «Il les fera marcher les lapins,» disse un altro ridendo.

          Entrambi tacquero, scrutando nel buio al rumore dei passi di Dolochov e di Petja
che si avvicinavano al fuoco con i loro cavalli.

          «Bonjours, messieurs!» esclamò Dolochov con voce chiara e sonora.

          Gli ufficiali si mossero nell'ombra del fuoco e uno di essi, alto, con un lungo collo, si
avvicinò a Dolochov girando intorno al fuoco.

          «C'est vous, Clément?» disse. «D'où diable...» ma, accortosi del suo errore, non
concluse la frase e accigliandosi leggermente, salutò Dolochov come si saluta uno
sconosciuto e gli domandò in che cosa poteva essergli utile.

          Dolochov gli raccontò che lui e il suo compagno dovevano raggiungere il loro
reggimento e rivolgendosi a tutti in generale domandò se non sapessero qualcosa del suo
reggimento. Nessuno ne sapeva nulla e a Petja parve che gli ufficiali incominciassero a
guardarli in modo ostile e sospettoso. Per diversi secondi tutti tacquero.

          «Si vous comptez sur la soupe du soir, vous venez trop tard,» disse, trattenendo una
risata, una voce oltre il fuoco.

          Dolochov rispose che avevano già mangiato e che dovevano proseguire quella notte
stessa.

          Diede i cavalli al soldato che rimestava nella marmitta e si sedette alla turca presso
il fuoco, accanto all'ufficiale dal collo lungo. Quest'ufficiale lo guardava fissamente e gli
chiese ancora una volta di che reggimento fosse. Dolochov non rispose, come se non
avesse sentito la domanda e accendendo una pipa francese che aveva tolto di tasca, chiese
agli ufficiali fino a che punto fosse sicura dai cosacchi la strada più avanti.

          «Les brigands sont partout,» disse l'ufficiale dietro il falò.

          Dolochov disse che i cosacchi erano pericolosi solo per gli sbandati, com'erano lui e
il suo compagno, ma che era improbabile osassero attaccare le grosse formazioni.
Quest'ultima considerazione la formulò in tono interrogativo. Nessuno rispose. «Beh,

                                                                                              1250
www.writingshome.com
                                 Lev Nicolaevic Tolstoj – Guerra e pace


adesso se ne andrà,» pensava a ogni istante Petja, ascoltando in piedi davanti al fuoco la
conversazione di Dolochov.

       Ma Dolochov riprese a parlare chiedendo quanti uomini ci fossero nel battaglione, e
quanti battaglioni, quanti prigionieri. E a proposito dei prigionieri russi che si trovavano
presso quel reparto, Dolochov disse:

       «La vilaine affaire de trainer ces cadavres après soi. Vaudrait mieux fusiller cette canaille,» e
scoppiò a ridere rumorosamente, con una risata così strana che Petja ebbe l'impressione
che i francesi si sarebbero senz'altro accorti dell'inganno e involontariamente indietreggiò
di un passo dal falò.

       Nessuno fece eco alla risata di Dolochov e un ufficiale francese che non si vedeva
(era coricato, avvolto in un cappotto), si alzò in piedi e bisbigliò qualcosa a un collega.
Dolochov si alzò a sua volta e chiamò ad alta voce il soldato che curava i cavalli.

       «Ci ridaranno o no i cavalli?» pensò Petja, avvicinandosi involontariamente a
Dolochov.

       I cavalli vennero portati.

       «Bonjours, messieurs,» disse Dolochov.

       Petja avrebbe voluto dire bonsoir, ma non riuscì a spiaccicar parola.

       Gli ufficiali bisbigliavano tra loro. Dolochov impiegò molto tempo a montare sul
cavallo, che non stava fermo; poi al passo uscì dal portone. Petja, che gli cavalcava accanto,
desiderava voltarsi per vedere se i francesi gli sarebbero corsi dietro, ma non osava.

       Raggiunta la strada, Dolochov non ritornò verso la pianura, ma proseguì lungo il
villaggio. A un certo punto si fermò mettendosi in ascolto.

       «Senti?» disse.

       Petja distinse un brusio di voci russe e poi vide intorno ai fuochi le sagome scure
dei prigionieri russi. Scesero infine giù al ponte e passarono davanti alla sentinella, che
passeggiava cupa sul ponte e non disse parola, e sbucarono quindi nell'avvallamento dove
li aspettavano i cosacchi.

       «Bene, ora addio. Dì a Denisov che sarà all'alba, al primo sparo,» disse Dolochov
congedandosi, ma Petja lo trattenne per un braccio.



                                                                                                   1251
www.writingshome.com
                               Lev Nicolaevic Tolstoj – Guerra e pace


       «No!» esclamò, «voi siete un vero eroe! Ah, che bello! Che cosa stupenda! Come vi
voglio bene!»

       «Bene, bene,» disse Dolochov. Ma Petja non lo mollava e nel buio Dolochov lo vide
chinarsi su di lui. Voleva scambiare un bacio, Dolochov lo baciò, scoppiò a ridere e voltato
il cavallo scomparve nell'oscurità.



X



       Tornato al posto di guardia, Petja trovò Denisov che lo stava aspettando, tutto
agitato, preoccupato e arrabbiato con se stesso per averlo lasciato andare.

       «Gvazie a Dio!» gridò. «Ah, gvazie a Dio!» ripeté, mentre ascoltava il racconto
entusiastico di Petja. «E che il diavolo ti povti, pev colpa tua non ho dovmito!» esclamò
ancora. «Be', gvazie a Dio, ova va a dovmive.

       Pvima di mattina possiamo ancora favci una dovmitina».

       «Sì... no,» disse Petja. «Non ho ancora voglia di dormire. E poi mi conosco, se mi
addormento, è finita. E poi sono abituato a non dormire prima di una battaglia.»

       Petja rimase ancora un po' nell'isba, ricordando con gioia i particolari della sua
incursione e intento a immaginare quel che sarebbe successo l'indomani. Poi, visto che
Denisov si era addormentato, si alzò e uscì all'aperto.

       Fuori era ancora buio completo. Non pioveva più, ma gli alberi grondavano ancora.
Vicino al posto di guardia si intravvedevano le sagome scure delle tende dei cosacchi e dei
cavalli legati a gruppi. Dietro la piccola isba nereggiavano i due furgoni con accanto i
cavalli e nel burrone rosseggiava un fuoco in procinto di spegnersi. Non tutti i cosacchi e
gli ussari dormivano: qua e là, insieme al ticchettio delle gocce che cadevano e al rumore
del masticare dei cavalli si sentivano voci sommesse e bisbiglianti.

       Uscito dall'andito, Petja si guardò intorno nel buio e si avvicinò ai furgoni. Sotto ai
furgoni qualcuno russava e intorno alcuni cavalli sellati masticavano l'avena. Nell'oscurità
Petja riconobbe il proprio cavallo, che lui chiamava Karabach, sebbene fosse un cavallo
della Piccola Russia e gli si accostò.



                                                                                         1252
www.writingshome.com
                               Lev Nicolaevic Tolstoj – Guerra e pace


       «Allora, Karabach, domani ci faremo onore,» disse, annusandogli le froge e
baciandolo.

       «Che c'è, signore, non dormite?» disse un cosacco rannicchiato sotto il furgone.

       «No, io... Ti chiami Lichaèëv, vero? Sono appena tornato. Siamo andati dai
francesi.»

       E Petja raccontò dettagliatamente al cosacco non solo la sua ricognizione, ma anche
perché l'avesse fatta e perché pensasse che fosse meglio rischiare la vita che fare le cose
alla meno peggio.

       «Ora dovreste farvi una dormita,» disse il cosacco.

       «No, sono abituato,» rispose Petja. «Ma a voi le pietre focaie delle pistole non si
sono consumate? Perché io ne ho molte con me. Non ti occorrono? Prendine pure.»

       Il cosacco sbucò di sotto al furgone per guardare Petja più da vicino.

       «Perché io sono abituato a far tutto con precisione,» disse Petja. «Altri fanno le cose
a casaccio, non si preparano, e poi si pentono. A me così non va.»

       «Giustissimo,» disse il cosacco.

       «E poi senti, per piacere caro, arrotami la sciabola; ha perso il fi... (ma Petja non se la
sentì di mentire; la sua sciabola non era mai stata arrotata). Si può fare?»

       «Perché no, si può.»

       Lichaèëv si alzò, frugò nelle bisacce e ben presto Petja udì il suono aspro dell'acciaio
e della cote.

       Salì sul furgone sedendosi sulla sponda. Sotto, il cosacco arrotava la sciabola.

       «Dormono i nostri ragazzi?» chiese Petja.

       «C'è chi dorme e chi sta così come noi.»

       «E del ragazzo che ne è?»

       «Vesennij? S'è buttato a terra nell'andito. Dorme per non sentir paura. Era tutto
contento.»

       Poi Petja tacque a lungo, restando in ascolto dei vari rumori notturni. Nel buio si
udirono dei passi e apparve una figura nera.
                                                                                             1253
www.writingshome.com
                               Lev Nicolaevic Tolstoj – Guerra e pace


       «Che cosa arroti?» domandò un uomo avvicinandosi al furgone.

       «La sciabola per il signore.»

       «Ben fatto,» disse l'uomo, che a Petja parve un ussaro. «È rimasta qui da voi la
tazza?»

       «Eccola là, vicino alla ruota.»

       L'ussaro prese la tazza.

       «Presto farà giorno,» disse sbadigliando e si allontanò.

       Petja avrebbe dovuto sapere che si trovava in una foresta, con la banda di Denisov,
a un miglio dalla strada; che era seduto su un furgone preso ai francesi, intorno al quale
erano legati dei cavalli; che sotto di lui era seduto il cosacco Lichaèëv che gli arrotava la
sciabola; che la grande macchia nera a destra era il posto di guardia e la vivida macchia
rossa a sinistra era il falò che si stava spegnendo; che l'uomo venuto a prendere la tazza
era un ussaro che voleva bere; invece non sapeva nulla e non voleva sapere nulla di tutto
questo. Era in un regno incantato nel quale nulla assomigliava alla realtà. La grande
macchia nera poteva anche essere il posto di guardia, ma, forse, anche una caverna che
portava dritto al centro della terra. La macchia rossa forse era un fuoco, ma forse anche
l'occhio di un enorme drago. Forse lui era davvero seduto su un furgone, ma era anche
possibilissimo che non fosse seduto su un furgone, ma su una torre altissima, cadendo
dalla quale, prima di toccar terra avrebbe dovuto volare un giorno intero, un mese intero,
sempre in volo senza arrivare mai. Poteva darsi che sotto il furgone stesse accovacciato,
semplicemente, il cosacco Lichaèëv, ma poteva darsi benissimo che si trattasse del più
buono, coraggioso, meraviglioso, straordinario uomo del mondo, che nessuno conosceva.
Forse era davvero venuto un ussaro a prendere acqua ed era sceso nell'avvallamento, ma
poteva anche darsi che, appena scomparso alla vista, fosse sparito del tutto e non esistesse
affatto.

       Qualunque cosa Petja avesse visto in quel momento, non l'avrebbe sorpreso. Era in
un regno incantato, nel quale tutto era possibile.

       Guardò il cielo. Anche il cielo era incantato come la terra. Stava rasserenandosi e
sopra le cime degli alberi correvano veloci le nuvole come per scoprire le stelle. A tratti
pareva che venisse il sereno e che apparisse un cielo nero e pulito; a tratti, invece, che
quelle macchie nere fossero delle piccole nubi. A tratti, che il cielo si sollevasse alto, molto
alto sopra il capo; a tratti invece il cielo si abbassava talmente che lo si sarebbe potuto
toccare con la mano.
                                                                                           1254
www.writingshome.com
                              Lev Nicolaevic Tolstoj – Guerra e pace


       A Petja incominciavano a chiudersi gli occhi. Barcollò.

       Le gocce cadevano. Continuava il sommesso parlottio. I cavalli nitrivano e si
sospingevano. Qualcuno russava.

       «Zig, zig, zig, zig...» strideva la lama che veniva affilata. E d'improvviso Petja sentì
un coro armonioso di strumenti che suonava un inno sconosciuto, solenne e dolce. Petja
aveva un istinto musicale come Nataša e più di Nikolaj, ma non aveva mai studiato
musica, mai pensato alla musica, e perciò i motivi che improvvisamente gli passavano per
la testa erano per lui singolarmente nuovi e affascinanti. La musica cresceva d'intensità. Il
motivo si sviluppava, rincorrendosi da uno strumento all'altro. Era quella che si chiama
una fuga sebbene Petja non avesse la minima idea di che cosa fosse una fuga. Ogni
strumento, ora simile a un violino, ora a una tromba, ma migliore e più puro dei violini e
delle trombe, ogni strumento suonava la sua parte e, prima ancora di aver terminato il
motivo, si fondeva con un altro che riprendeva quasi la stessa nota, e con un terzo, con un
quarto, finché tutti si fondevano insieme per di nuovo disperdersi e di nuovo fondersi in
qualcosa che a volte aveva una solennità liturgica, a volte invece un che di smagliante e
trionfale.

       «Ah, sì, stavo sognando,» si disse Petja, sentendosi cadere in avanti. «Ce l'ho negli
orecchi. Ma forse è la mia musica. Ecco, di nuovo. Suona ancora, musica mia! Avanti!»

       Chiuse gli occhi. E da varie parti, come da lontano, vibrarono dei suoni, presero ad
accordarsi, a perdersi, a fondersi, e di nuovo tutto si compose in quel medesimo inno dolce
e trionfale. «Ah, che cosa affascinante! Tutto come voglio io,» diceva Petja tra sé. E si provò
a dirigere quell'immenso coro di strumenti.

       «Sù, piano, piano, ora smorzate.» E i suoni lo obbedivano. «Sì, adesso, con forza,
con più brio. Ancora, ancora più gioiosamente.» E da una profondità sconosciuta si
levavano in un crescendo note solenni. «Ora voci, tocca a voi!» ordinò Petja. E in
lontananza si udirono dapprima voci maschili, poi voci femminili. Le voci aumentavano,
salivano in un crescendo ritmico e solenne. Petja provava paura e gioia insieme
ascoltandone l'eccezionale bellezza.

       Il canto si fondeva con la solenne marcia trionfale e le gocce cadevano e - zig, zig,
zig - strideva la sciabola, e i cavalli nitrivano, senza disturbare il coro, ma piuttosto
entrando a farne parte.




                                                                                          1255
www.writingshome.com
                               Lev Nicolaevic Tolstoj – Guerra e pace


       Petja non sapeva da quanto la cosa durasse: ne godeva, si meravigliava
continuamente della propria felicità e si rammaricava di non aver nessuno a cui
comunicarla. Lo svegliò la voce cordiale di Lichaèëv.

       «È pronta, Vossignoria, con questa i francesi li squartate in due!»

       Petja si svegliò.

       «Albeggia già, davvero è giorno!» gridò.

       I cavalli, prima invisibili, ora si vedevano fino alle code e attraverso i rami spogli
traspariva una luce acquosa. Petja si riscosse, balzò in piedi, cavò di tasca un rublo
d'argento e lo diede a Lichaèëv, con un fendente provò la sciabola e la infilò nel fodero. I
cosacchi intanto slegavano i cavalli e stringevano le cinghie delle selle.

       «Ecco il comandante,» disse Lichaèëv.

       Dal posto di guardia uscì Denisov e chiamato Petja ordinò l'adunata.



XI



       Rapidamente nella penombra sciolsero i cavalli, strinsero le cinghie e si divisero
secondo i reparti. Denisov vicino al posto di guardia dava gli ultimi ordini. La fanteria,
con un calpestio di centinaia di piedi, si incamminò e scomparve rapidamente fra gli alberi
nella nebbia antelucana. L'esaul lanciò un ordine ai cosacchi. Petja teneva il cavallo per la
briglia, aspettando con impazienza l'ordine di montare in sella. Il volto, lavato con l'acqua
fredda, e soprattutto gli occhi, ardevano, un brivido gli serpeggiava lungo la schiena, e in
tutto il corpo qualcosa ferveva, ritmico e veloce.

       «Allova, è tutto pvonto?» domandò Denisov. «Avanti i cavalli.»

       I cavalli vennero portati. Denisov si infuriò col suo cosacco, perché le cinghie erano
lente e tra gl'improperi montò a cavallo. Petja afferrò la staffa. Il cavallo, per abitudine,
avrebbe voluto mordicchiargli la gamba, ma Petja, che si sentiva immateriale, balzò svelto
in sella e voltandosi a guardare gli ussari che si mettevano in moto dietro di lui, si avvicinò
a Denisov.

       «Vasilij Fëdoroviè, non mi affidate qualcosa? Ve ne prego... per amor di Dio...»
supplicò.
                                                                                          1256
www.writingshome.com
                               Lev Nicolaevic Tolstoj – Guerra e pace


       Denisov sembrava aver dimenticato l'esistenza di Petja. Si voltò a guardarlo.

       «Di una sola cosa ti pvego,» disse con tono severo, «di obbedivmi e di non andavti a
ficcave chissà dove.»

       Per tutta la marcia Denisov non gli disse più una parola e cavalcò in silenzio.
Quando giunsero al margine della foresta sulla pianura incominciava a far chiaro. Denisov
bisbigliò qualcosa all'esaul e i cosacchi presero a sfilare davanti a Petja e a Denisov.
Quando furono passati tutti, Denisov spronò il suo cavallo e si avviò giù per il pendio.
Rannicchiandosi sui posteriori e sdrucciolando, i cavalli scesero verso il fondovalle. Petja
cavalcava accanto a Denisov. Il tremito per tutto il corpo gli si faceva sempre più forte. La
luce cresceva di intensità, soltanto la nebbia nascondeva ancora gli oggetti più lontani.
Arrivato giù, Denisov voltandosi indietro fece un cenno col capo al cosacco alle sue palle.

       «Il segnale!» ordinò.

       Il cosacco alzò il braccio, echeggiò uno sparo. E nello stesso istante si sentì il
calpestio dei cavalli che si lanciavano avanti, grida da varie parti e altri spari.

       Nello stesso istante in cui erano echeggiati le prime grida e il primo calpestio, Petja,
spronando il cavallo allentando le briglie, si gettò avanti al galoppo senza badare a quel
che gli gridava Denisov. Nel momento stesso in cui si era udito lo sparo gli era parso che,
tutto d'un tratto, si fosse fatto completamente chiaro, come in pieno giorno. Galoppò verso
il ponte. Davanti a lui, lungo la strada, galoppavano i cosacchi. Sul ponte urtò un cosacco
rimasto indietro e galoppò oltre. Davanti a lui alcuni uomini - dovevano essere i francesi -
si spostavano di corsa dal lato destro della strada a quello sinistro. Uno cadde nel fango
sotto le zampe del cavallo di Petja.

       Vicino a un'isba si affollavano dei cosacchi, intenti a qualcosa. Dalla folla si levò un
grido terribile. Petja galoppò verso quella folla e la prima cosa che vide fu il volto pallido,
con la mascella inferiore sussultante, di un francese aggrappato all'asta di una picca
puntata contro di lui.

       «Urrà!... Ragazzi... i nostri...» gridò Petja e allentando le briglie al cavallo eccitato
corse oltre lungo la strada.

       Più avanti si sentiva sparare. I cosacchi, gli ussari e laceri prigionieri russi
accorrevano da entrambi i lati della strada, gridando tutti insieme in modo rumoroso e
sconnesso. Un baldanzoso francese, senza berretto, con la faccia rossa e tesa, in un
cappotto turchino, si difendeva con la baionetta dagli ussari. Quando Petja arrivò, il
francese era già caduto. «Di nuovo troppo tardi,» gli balenò in mente e galoppò verso il
                                                                                           1257
www.writingshome.com
                                 Lev Nicolaevic Tolstoj – Guerra e pace


punto da dove proveniva più fitto il rumore degli spari. Gli spari echeggiavano nel cortile
di quella casa padronale dove Petja era stato quella notte con Dolochov. I francesi si erano
appostati dietro una siepe, nel folto giardino irto di cespugli e sparavano sui cosacchi che
si affollavano all'ingresso. Avvicinatosi, in mezzo al fumo della polvere da sparo, Petja
vide Dolochov, con una faccia pallida e verdastra, che gridava qualcosa ai suoi uomini.

       «Li circonderemo! Aspettate la fanteria!» urlava mentre Petja lo raggiungeva.

       «Aspettare?... Urràaaa!...» gridò Petja e senza indugiare un istante si precipitò verso
il punto da cui provenivano gli spari e il fumo era più denso.

       Si udì una scarica, sibilarono pallottole a vuoto, altre rimbalzarono contro qualcosa.
I cosacchi e Dolochov irruppero dietro a Petja nel portone della casa. Alcuni francesi in
mezzo al fumo denso e ondeggiante gettavano le armi e abbandonavano i cespugli
correndo incontro ai cosacchi; altri scappavano verso lo stagno. Petja galoppava con il suo
cavallo lungo il cortile padronale e invece di reggere le briglie, agitava le braccia in modo
rapido e strano sempre più sbilanciato da una parte della sella. Il cavallo andò a finire su
un fuoco morente nella luce del mattino e si impennò. Petja cadde pesantemente sulla
terra umida. I cosacchi videro che le sue braccia e le sue gambe si contraevano
convulsamente mentre la testa non si muoveva. Una pallottola gliel'aveva trapassata.

       Dopo aver trattato con l'ufficiale francese più elevato di grado, che gli era venuto
incontro da dietro la casa con un fazzoletto sulla spada a dichiarare la resa, Dolochov
smontò da cavallo e si avvicinò a Petja che giaceva immobile con le braccia spalancate.

       «Finito,» disse accigliandosi e varcò il portone incontro a Denisov che veniva a
cavallo verso di lui.

       «Ucciso?» gridò Denisov, riconoscendo da lontano la posizione priva di vita e a lui
ben nota in cui giaceva Petja.

       «Finito,» ripeté Dolochov come se pronunciare questa parola gli procurasse un
piacere particolare e si avviò subito verso i prigionieri, che i cosacchi avevano
prontamente circondato. «Niente prigionieri!» gridò a Denisov.

       Denisov non rispose; si accostò a Petja, smontò da cavallo e con mani tremanti girò
verso di sé il volto già livido di Petja, imbrattato di sangue e di fango.

       «Sono abituato alla roba dolce. È un'ottima uva passa, prendetela tutta...» gli venne
fatto di ricordare.


                                                                                          1258
www.writingshome.com
                               Lev Nicolaevic Tolstoj – Guerra e pace


       E i cosacchi si voltarono stupiti dalla sua parte sentendo i versi simili al mugolio di
un cane emessi da Denisov che rapidamente si voltava, andava verso una siepe e vi si
aggrappava.

       Tra i prigionieri russi liberati da Denisov e da Dolochov c'era anche Pierre
Bezuchov.



XII



       Nei riguardi di quel contingente di prigionieri tra cui si trovava Pierre, il comando
francese non aveva impartito alcuna nuova disposizione durante tutto il tragitto da Mosca
fino a lì. Questo contingente il 22 ottobre non si trovava già più con le truppe e con i
convogli con cui aveva lasciato Mosca. Una metà del convoglio con le gallette, che li
seguiva durante le prime tappe, era stato catturato dai cosacchi; l'altra metà era andata
avanti; dei soldati appiedati di cavalleria, che procedevano in testa, non ne restava più
neanche uno: tutti scomparsi. L'artiglieria, che durante le prime tappe, era stata in testa,
ora aveva ceduto il posto agli enormi carri del maresciallo Junot, scortati da soldati della
Westfalia. Dietro ai prigionieri procedeva un convoglio carico di bagagli della cavalleria.

       Dopo Viaz'ma le truppe francesi, che prima marciavano in tre colonne,
procedevano ormai in un sol mucchio. Quegli indizi di disordine che Pierre aveva notato
al primo bivacco dopo Mosca erano ormai all'apice.

       La strada lungo la quale avanzavano era disseminata d'ambo i lati da carogne di
cavalli; si assisteva a un viavai incessante di uomini laceri, rimasti indietro ad altri reparti,
che ora si univano alla colonna in marcia, ora restavano indietro.

       Diverse volte durante il tragitto si erano avuti dei falsi allarmi; e i soldati della
scorta alzavano i fucili, sparavano e poi fuggivano disordinatamente, travolgendosi a
vicenda, per poi di nuovo riunirsi ingiuriandosi reciprocamente per lo spavento senza
motivo.

       Questi tre raggruppamenti di uomini che procedevano insieme: il dépot di
cavalleria, il dépot di prigionieri e il convoglio di Junot, formavano ancora un qualcosa di
distinto e di compatto, sebbene sia il primo che il secondo e il terzo fossero in fase di
rapido disfacimento. Nel dépot di cavalleria, che inizialmente aveva centoventi carri, non
ne restavano più di sessanta; gli altri erano stati catturati o abbandonati. Anche alcuni carri
                                                                                            1259
www.writingshome.com
                                 Lev Nicolaevic Tolstoj – Guerra e pace


del convoglio di Junot erano stati abbandonati o catturati dal nemico. Tre erano stati
saccheggiati durante un'incursione da soldati dispersi del corpo di Davout. Dai discorsi
dei tedeschi Pierre aveva appreso che a quel convoglio era stata assegnata una scorta più
numerosa che ai prigionieri e che uno dei loro compagni, un soldato tedesco, era stato
fucilato su ordine personale del maresciallo perché gli era stato trovato addosso un
cucchiaio d'argento appartenente al maresciallo.

       Dei tre gruppi di uomini, il più rapido a disfarsi era stato il dépot dei prigionieri. Dei
trecentotrenta uomini partiti da Mosca ne restavano meno di cento. I prigionieri erano di
peso ai soldati di scorta ancor di più del dépot di cavalleria o del convoglio di Junot. Le
selle e i cucchiai di Junot, i soldati arrivavano a capire che potevano tornare utili, ma che
soldati affamati e intirizziti dovessero far la guardia e sorvegliare dei russi altrettanto
affamati e intirizziti che crepavano e rimanevano per strada (allora c'era l'ordine di
fucilare), per loro non era soltanto incomprensibile, ma anche odioso. E i soldati di scorta,
quasi temendo, nella miserabile condizione in cui anche loro si trovavano, di cedere al
sentimento di pietà che indubbiamente provavano verso i prigionieri e di peggiorare così
la loro condizione, li trattavano in modo particolarmente duro e severo.

       A Dorogobuž, mentre i soldati di scorta, dopo aver rinchiuso i prigionieri in una
scuderia, erano andati a saccheggiare i loro stessi magazzini, alcuni soldati prigionieri
avevano scavato un buco sotto il muro e si erano dati alla fuga. Ma i francesi li avevano
ripresi e fucilati.

       La disposizione, stabilita alla partenza da Mosca, secondo la quale gli ufficiali
prigionieri dovevano marciare separati dai soldati, era già dimenticata da un pezzo; tutti
quelli che potevano camminare, camminavano insieme e già alla terza tappa Pierre si era
riunito a Karataev e al cagnolino viola dalle zampe storte che si era scelto come padrone
Karataev.

       A Karataev, il terzo giorno dopo la partenza da Mosca, era tornata quella febbre per
cui a Mosca era stato ricoverato all'ospedale, e più si indeboliva, più Pierre si allontanava
da lui. Non sapeva perché, ma da quando Karataev aveva incominciato a perdere le forze,
doveva fare uno sforzo su se stesso per accostarglisi. E quando gli andava vicino e udiva i
gemiti sommessi con cui abitualmente Karataev si coricava al momento del bivacco e
sentiva l'odore sempre più acre che sprigionava, Pierre se ne andava il più lontano
possibile e non pensava a lui.

       In prigionia, dentro la baracca, Pierre aveva imparato, non con l'intelligenza ma con
tutto il suo essere, che l'uomo è creato per la felicità, che la felicità è in lui, nel

                                                                                            1260
www.writingshome.com
                              Lev Nicolaevic Tolstoj – Guerra e pace


soddisfacimento dei naturali bisogni umani, e che tutta l'infelicità non deriva dalla
mancanza, ma dalla troppa abbondanza; ma ora, in quelle ultime tre settimane di marcia,
aveva appreso una nuova confortante verità, aveva scoperto che nella vita non c'è nulla di
terribile. Aveva scoperto che non esiste nel mondo una situazione in cui l'uomo sia felice e
completamente libero, così come non esiste una situazione nella quale sia infelice e del
tutto privo della libertà. Aveva scoperto che c'è un limite alla sofferenza e un limite alla
libertà e che questo limite non è affatto lontano; che l'uomo che nel suo letto di rose
soffriva perché un petalo si era gualcito, soffriva esattamente come soffriva lui ora,
addormentandosi sulla terra nuda e umida, gelando un lato del corpo e scaldando l'altro;
che quando calzava le sue strette scarpe da ballo soffriva proprio come ora che camminava
completamente scalzo (da tempo le scarpe erano andate in pezzi) con i piedi coperti di
piaghe. Aveva scoperto che quando, credendo di agire secondo la propria volontà, si era
sposato non era più libero di quel che fosse ora, rinchiuso per la notte in una scuderia. Di
tutto ciò che in seguito ricordò come sofferenza, ma che allora quasi non avvertiva,
l'essenziale erano i piedi, nudi, scorticati, piagati. (La carne di cavallo era gustosa e
nutriente, l'odore di salnitro della polvere da sparo, usata invece del sale, era persino
piacevole; un gran freddo non c'era, e di giorno, in marcia, faceva sempre caldo, e di notte
c'erano i falò; i pidocchi, mangiandolo, gli riscaldavano il corpo.) Una cosa sola al
principio era dura da sopportare: i piedi.

      Il secondo giorno di marcia, esaminando presso il fuoco le sue piaghe, Pierre aveva
pensato che gli sarebbe stato impossibile camminare; ma quando tutti si erano messi in
moto, anche lui si era avviato zoppicando, e una volta riscaldatosi, aveva camminato
senza sentir dolore benché alla sera l'aspetto dei suoi piedi fosse ancor più terribile. Ma lui
non li guardava e pensava ad altro.

      Solo ora Pierre capiva tutta la forza vitale che è nell'uomo e la capacità salutare,
insita in lui, di spostare altrove la propria attenzione, simile a quella valvola di sicurezza
delle caldaie che emette il vapore in eccesso, non appena la sua pressione supera una data
misura.

      Non vedeva e non sentiva fucilare i prigionieri che restavano indietro, anche se ne
erano morti così già più di un centinaio. Non pensava a Karataev, che si indeboliva di
giorno in giorno e che evidentemente presto avrebbe subito lo stesso destino. E ancor
meno Pierre pensava a se stesso. Quanto più difficile si faceva la sua situazione, quanto
più terribile era il futuro, con tanta maggior indipendenza dalla situazione in cui si
trovava gli si affollavano in mente pensieri, immagini e ricordi gioiosi e tranquillizzanti.


                                                                                          1261
www.writingshome.com
                              Lev Nicolaevic Tolstoj – Guerra e pace


XIII



       Il 22 ottobre, a mezzogiorno, Pierre camminava per una strada in pendio, fangosa e
sdrucciolevole, attento ai propri piedi e alle irregolarità del percorso. Guardava le facce
note che lo circondavano e poi di nuovo i propri piedi. Sia l'una che l'altra cosa erano
ugualmente sue e a lui ben note. Il cane grigio-viola dalle zampe storte correva
allegramente sul ciglio della strada, e ogni tanto, a dimostrazione della sua agilità e
contentezza, sollevava una zampa posteriore e saltellava sulle altre tre e poi di nuovo su
tutte e quattro, e si avventava abbaiando contro i corvi appollaiati sulle carogne. Il Grigio
era più festoso e lustro che non a Mosca. Dappertutto era sparsa carne di animali - da
quella umana a quella equina - a vari livelli di decomposizione, e gli uomini in marcia
impedivano ai lupi di avvicinarsi, cosicché il Grigio poteva mangiare a sazietà.

       Fin dal mattino piovigginava; ogni tanto si aveva l'impressione che si rasserenasse,
ma, dopo una breve pausa, la pioggia riprendeva con maggior veemenza. La strada satura
di pioggia non assorbiva più l'acqua che correva a rivoli nei solchi delle ruote.

       Pierre camminava guardandosi attorno, contando i passi a tre per volta e piegando
le dita per tenere il conto. Rivolgendosi alla pioggia diceva tra sé: «Giù, giù, ancora, forza,
ancora.»

       Gli pareva di non pensare a nulla, ma in qualche luogo profondo e remoto la sua
anima stava meditando su qualcosa d'importante e di consolante. Questo qualcosa era una
finissima deduzione spirituale da una conversazione avuta il giorno prima con Karataev.

       Il giorno prima, durante il bivacco notturno, intirizzendosi presso il fuoco spento,
Pierre si era alzato e si era diretto al fuoco più vicino che bruciava meglio. Accanto a
questo fuoco, con la testa coperta dal cappotto come da una stola era seduto Platon, che
con voce rapida e gradevole, ma debole e malaticcia, raccontava una storia che Pierre
conosceva già. Era l'ora in cui Karataev di solito si rianimava e si eccitava per la febbre che
saliva. Avvicinandosi al fuoco e sentendo la voce debole e malata di Karataev e vedendo il
suo volto compassionevole rischiarato in pieno dalla fiamma, Pierre aveva sentito una
spiacevole fitta al cuore. Provò spavento della pietà che quell'uomo gli ispirava e avrebbe
voluto andarsene via, ma non c'erano altri fuochi. Così, cercando di non guardare Platon,
si sedette lì vicino.

       «Allora, come va la salute?» domandò.


                                                                                          1262
www.writingshome.com
                               Lev Nicolaevic Tolstoj – Guerra e pace


       «La salute? Se ti lamenti tanto di soffrire, Dio non ti concede di morire,» rispose
Karataev e ritornò subito al racconto che aveva incominciato. «... Ed ecco, fratello mio...»

       Pierre conosceva da tempo quella storia. Karataev l'aveva raccontata a lui solo
almeno sei volte e sempre con un particolare senso di gioia. Ma per quanto bene Pierre la
conoscesse, si accinse ad ascoltarla come se fosse nuova, e quella tranquilla esultanza che
evidentemente provava Karataev nel raccontare, si trasmise anche a lui. Era la storia di un
vecchio mercante che viveva insieme alla famiglia con dignità e timor di Dio e che un
giorno era partito con un compagno, un ricco mercante, alla volta di Makar'e.

       Fermatisi per la notte in una locanda, i due mercanti si erano addormentati e il
giorno dopo il compagno del mercante era stato trovato sgozzato e rapinato. Sotto il
guanciale del vecchio mercante era stato rinvenuto un coltello insanguinato. Il mercante
era stato processato, condannato alla fustigazione e, strappategli le narici, «come si deve,
secondo la regola», aveva commentato Karataev, era stato mandato ai lavori forzati.

       «E così, fratello mio (proprio a questo punto del racconto era arrivato Pierre), da
questo fatto passarono dieci anni e forse più. Il vecchio è sempre ai lavori forzati.
Rassegnato, non fa male a nessuno. Chiede soltanto a Dio di farlo morire. Bene. E una
notte i forzati si radunano, così come noi ora, e il vecchio è lì con loro. E il discorso cade
sul perché ciascuno soffre, di che è colpevole davanti a Dio. Cominciano a raccontare: chi
ha ucciso un uomo, chi due, chi ha appiccato un incendio, chi è disertore, chi così, senza
motivo. E poi chiedono al vecchio: "E tu, vecchio, perché sei qui a soffrire?" "Io, fratelli
miei cari," dice, "soffro per i miei peccati e per quelli degli uomini. Ma io non ho ucciso
nessuno, né ho mai preso la roba d'altri, che anzi vestivo chi ne aveva bisogno. Io, fratelli
miei cari, ero un mercante e possedevo grandi ricchezze." E così, una parola dopo l'altra,
racconta come erano andate le cose. "Io, dice, non mi affliggo per me. Si vede che Dio mi
ha messo alla prova. Solo, mi fanno pena la mia vecchia e i miei figlioli." E si mette a
piangere. Per un caso fortuito, nel loro gruppo c'è anche l'uomo che aveva ucciso il
mercante. "Dov'è accaduto, dice, nonnino? Quando, in che mese?" e lo interroga su tutto. E
alla fine gli si stringe il cuore. Si avvicina al vecchio e gli si inginocchia davanti. "Per colpa
mia, ragazzi, dice, quest'uomo soffre senza colpa, innocente com'è. Io, dice, sono quello
che ha commesso il delitto e poi ti ho messo il coltello sotto il guanciale mentre dormivi.
Perdona, nonnino, perdonami per amor di Cristo."»

       Karataev tacque e con un sorriso splendente guardò il fuoco assestando i ceppi.

       «E il vecchio allora dice: "Sarà Dio a perdonarti, tutti noi siamo dei peccatori
davanti a Dio. Io soffro per i miei peccati,"» e intanto lacrime ardenti gli rigavano il volto.

                                                                                             1263
www.writingshome.com
                               Lev Nicolaevic Tolstoj – Guerra e pace


«Che cosa credi falchetto,» disse Karataev, facendosi sempre più raggiante con un sorriso
estatico, come se in ciò che stava ora per raccontare fosse racchiuso il principale incanto e
tutto il significato del racconto, «che cosa credi, falchetto: quell'assassino andò a
denunciarsi all'autorità. "Io, dice, ho ammazzato sei persone (era un gran delinquente), ma
più di tutto non mi dò pace per questo vecchio. Voglio che non pianga più per causa mia."
Racconta tutto, scrivono, mandano le carte, ogni cosa come si deve. I posti erano lontani,
prima che il tribunale si mettesse al lavoro, che fossero scritte tutte le carte come si deve, a
tutte le autorità, si capisce che passò del tempo. Ma la cosa giunse fino allo zar. Finalmente
arrivò il decreto dello zar: liberare il mercante, dargli una ricompensa, quanto avessero
deciso. La carta arrivò, si misero a cercare il vecchio. "Dov'è quel vecchio che ha sofferto
innocente? È arrivata una carta dallo zar." Si misero a cercarlo.» La mascella inferiore di
Karataev ebbe un tremito. «Dio lo aveva già perdonato: era morto. Così è, falchetto,»
concluse Karataev e guardò a lungo davanti a sé, sorridendo in silenzio.

       Non il racconto in sé, ma il suo misterioso significato, quella gioia estatica che
splendeva sulla faccia di Karataev mentre raccontava, il misterioso significato di questa
gioia, era ciò che in modo confuso e gioioso colmava ora l'anima di Pierre.



XIV



       «A vos places!» gridò improvvisamente una voce.

       Tra i prigionieri e i soldati di scorta si diffuse una gioiosa eccitazione, l'attesa di
qualcosa di felice e solenne. Da ogni parte si sentivano gridare ordini e da sinistra, girando
al trotto intorno ai prigionieri, apparvero dei soldati ben vestiti, su bei cavalli. Tutti i volti
tradivano quella tensione che si riscontra negli uomini all'appressarsi delle massime
autorità. I prigionieri, ammucchiati tutti insieme, vennero spinti via dalla strada; i soldati
di scorta si allinearono.

       «L'empereur! L'empereur! Le maréchal! Le duc!» Non appena furono passati i ben
nutriti soldati di scorta, rintronò una carrozza con un tiro, a sei di cavalli grigi. Pierre
scorse per un attimo la faccia calma, bella, grassa e bianca di un uomo con un cappello a
tre punte. Era uno dei marescialli. Il suo sguardo si posò sulla grossa, appariscente figura
di Pierre e nel modo in cui si accigliò e volse altrove il volto a Pierre sembrò di vedere
della compassione e insieme il desiderio di nasconderla.


                                                                                             1264
www.writingshome.com
                                Lev Nicolaevic Tolstoj – Guerra e pace


       Il generale che comandava il dépot, con una faccia rossa e spaventata, spronando il
suo magro cavallo, galoppava dietro alla carrozza. Alcuni ufficiali si raggrupparono
insieme e i soldati gli si fecero attorno. Tutti avevano facce emozionate e tese.

       «Qu'est ce qu'íl a dit? Qu'est ce qu'il a dit?...» sentì chiedere Pierre.

       Durante il passaggio del maresciallo, i prigionieri si erano ammucchiati insieme e
Pierre aveva visto Karataev che quella mattina non aveva ancora visto. Stretto nel suo
cappottino, se ne stava seduto addossato a una betulla. Sul suo volto, oltre all'espressione
di estatica commozione che aveva il giorno prima mentre raccontava del mercante che
aveva sofferto innocente, aleggiava anche un'espressione di quieta solennità.

       Karataev guardava Pierre con i suoi buoni occhi rotondi, velati ora dalle lacrime, ed
era chiaro che lo chiamava presso di sé, che voleva dirgli qualcosa. Ma Pierre aveva troppa
paura per se stesso. Finse di non vedere quello sguardo e si allontanò in fretta.

       Quando i prigionieri si rimisero in marcia, Pierre si voltò indietro. Karataev era
seduto sul ciglio della strada e due francesi dicevano qualcosa chini su di lui. Pierre non si
voltò più a guardare. Continuava a camminare zoppicando per la strada in salita.

       Indietro, nel punto in cui era seduto Karataev, echeggiò uno sparo. Pierre lo udi
distintamente, ma nello stesso istante si ricordò di non aver ancora terminato il conto,
iniziato prima del passaggio del maresciallo, di quante tappe restavano prima di
Smolensk. E riprese a contare. Due soldati francesi, uno dei quali impugnava un fucile
fumante, passarono di corsa vicino a Pierre. Erano entrambi pallidi e nell'espressione delle
loro facce - uno di loro lanciò un'occhiata timorosa a Pierre c'era qualcosa di simile a
quello che aveva visto in quel giovane soldato durante le esecuzioni. Pierre guardò il
soldato e si ricordò che era lo stesso che due giorni prima aveva bruciato la camicia mentre
cercava di asciugarla sul fuoco e tutti avevano riso di lui.

       Un cane guaì là dietro, nel punto dove era seduto Karataev. «Scemo, cos'hai da
guaire?» pensò Pierre.

       I soldati compagni di prigionia, che camminavano accanto a Pierre, non si
voltarono, come non si voltava lui, verso il luogo da cui era venuto lo sparo e poi il guaito
del cane; ma su tutti i volti aleggiava un'espressione severa.



XV


                                                                                         1265
www.writingshome.com
                               Lev Nicolaevic Tolstoj – Guerra e pace




       Il dépot, e i prigionieri, e il convoglio del maresciallo si fermarono nel villaggio di
Samševo. Tutti si accalcarono attorno ai fuochi. Pierre si avvicinò a un fuoco, mangiò un
pezzo di carne di cavallo arrostita, si sdraiò con la schiena verso il fuoco e si addormentò
subito. Piombò nello stesso sonno che lo aveva colto a Možajsk dopo Borodino.

       Di nuovo gli avvenimenti della realtà si confondevano con le visioni del sogno e di
nuovo qualcuno, forse lui stesso, forse qualcun altro, gli trasmetteva dei pensieri, proprio
quegli stessi pensieri che si era sentito comunicare a Možajsk.

       «La vita è tutto. La vita è Dio. Tutto perennemente si sposta, si muove, e questo
movimento è Dio. E finché c'è la vita, esiste il piacere dell'autocoscienza della divinità.
Amare la vita è amare Dio. La cosa più difficile e più gioiosa è amare questa vita nelle sue
sofferenze, nella sofferenza senza colpa.»

       «Karataev!» venne in mente a Pierre.

       E tutto ad un tratto, come se fosse vivo, anche se da tempo dimenticato, apparve a
Pierre il mite vecchio professore che in Svizzera gli insegnava la geografia. Aspetta,»
diceva il vecchio e indicava a Pierre un mappamondo. Questo mappamondo era un globo
vivo, oscillante, senza dimensioni precise. Tutta la superficie del globo era fatta di gocce
strettamente coese fra di loro. E tutte queste gocce si muovevano, si spostavano; e ora da
molte divenivano una sola, ora da una si suddividevano in molte. Ogni goccia tendeva ad
espandersi, ad occupare più spazio possibile, ma le altre, che tendevano alla stessa cosa, la
premevano, e a volte l'annientavano, a volte si fondevano con essa.

       «Ecco la vita,» diceva il vecchio insegnante.

       «Com'è semplice e chiaro,» pensò Pierre. «Come facevo a non saperlo prima?»

       «Nel centro è Dio e ogni goccia tende a dilatarsi per rifletterlo il più possibile. E
cresce, si fonde con altre, si contrae e si distrugge alla superficie, si ritira in profondità e
torna di nuovo a galla. Ecco, lui, Karataev, si è diffuso ed è scomparso. Vous avez compris,
mon enfant?» disse l'insegnante.

       «Vous avez compris, sacré nom!» urlò una voce e Pierre si svegliò.

       Si tirò sù e si sedette. Presso il fuoco, seduto alla turca, c'era un francese, che spinto
via un soldato russo, stava arrostendo un pezzo di carne infilato sulla bacchetta del fucile.
Aveva le maniche rimboccate, e le sue mani rosse, pelose, con le dita corte, muovevano

                                                                                            1266
www.writingshome.com
                                 Lev Nicolaevic Tolstoj – Guerra e pace


con abilità la bacchetta. La torva faccia bruna con le sopracciglia aggrottate risaltava alla
luce dei tizzoni.

       «Ça lui est bien égal,» brontolò, rivolgendosi rapidamente verso un soldato in piedi
dietro di lui... «... Brigand! Va!»

       E il soldato, girando la bacchetta, lanciò una torva occhiata a Pierre. Pierre si voltò
dall'altra parte scrutando nel buio. Il soldato russo prigioniero - quello che era stato spinto
via dal francese - era ora seduto accanto al fuoco e dava dei colpetti su qualcosa.
Guardando meglio, Pierre riconobbe il cagnolino grigio-viola accucciato, scodinzolante,
vicino al soldato.

       «Ah, è tornato?» disse Pierre. «E Pla...» incominciò, ma non finì la frase.

       D'un tratto, collegandosi simultaneamente tra loro, affiorarono i ricordi dello
sguardo che gli aveva lanciato Platon da sotto l'albero, dello sparo udito in quello stesso
punto, del guaito del cane, delle facce colpevoli dei due francesi passatigli accanto di
corsa, del fucile fumante che uno di loro imbracciava, dell'assenza di Karataev a quella
tappa, ed era già sul punto di capire che Karataev era stato ucciso; ma nello stesso istante,
proveniente da chissà dove, emerse in lui il ricordo di una serata che aveva trascorso con
una bella polacca, d'estate, sul balcone della sua casa di Kiev. E senza comunque aver
collegato tra di loro i ricordi della giornata e senza averne tratto alcuna deduzione, Pierre
chiuse gli occhi e l'immagine della natura estiva si confuse con il ricordo di un bagno, del
globo fluido e oscillante, ed egli si lasciò sprofondare sempre più giù, più giù nell'acqua
finché l'acqua gli si richiuse sul capo.



       Prima del sorgere del sole fu svegliato da fucilate fitte e assordanti e da grida. Dei
francesi passavano di corsa accanto a lui.

       «Les cosaques!» gridò uno di loro e un istante dopo una folla di facce russe
circondava Pierre.

       Per un certo tempo Pierre non riuscì a capire che cosa stesse succedendo.
Tutt'intorno risuonavano le urla di gioia dei suoi compagni.

       «Fratelli! Figlioli cari!» gridavano piangendo i vecchi soldati e abbracciavano i
cosacchi e gli ussari.




                                                                                          1267
www.writingshome.com
                              Lev Nicolaevic Tolstoj – Guerra e pace


      Gli ussari e i cosacchi si facevano attorno ai prigionieri e offrivano loro chi abiti, chi
stivali, chi pane. Pierre singhiozzava seduto in mezzo a loro e non riusciva a dir parola;
abbracciò il primo soldato che gli capitò vicino e piangendo lo baciò.

      Dolochov ritto davanti all'ingresso della casa diroccata si lasciava sfilare davanti le
frotte disarmate dei francesi. I francesi, eccitati da quanto era successo, parlavano ad alta
voce fra loro; ma, quando passavano davanti a Dolochov che si frustava leggermente gli
stivali con lo scudiscio e li guardava con quel suo sguardo gelido e vitreo, che non
prometteva nulla di buono, di colpo si azzittivano. Dall'altra parte il cosacco di Dolochov
era intento a contare i prigionieri, segnando ogni centinaio con un rigo di gesso sul
portone.

      «Quanti?» domandò Dolochov al cosacco che contava i prigionieri.

      «Siamo al secondo centinaio,» rispose il cosacco.

      «Filez, filez,» intimava Dolochov, che aveva imparato quest'espressione dai francesi,
e ogni volta che i suoi occhi si incontravano con quelli dei prigionieri, lo sguardo gli si
illuminava di un lampo crudele.

      Denisov, toltosi il berretto di pelo, seguiva cupo in volto i cosacchi che portavano
verso una fossa scavata nel giardino il corpo di Petja Rostov.



XVI



      A partire dal 28 ottobre, quando incominciarono le gelate, la fuga dei francesi
assunse un carattere ancora più tragico per gli uomini che si congelavano e arrostivano a
morte attorno ai fuochi mentre in pelliccia e in carrozza continuavano nella loro fuga, con i
tesori depredati, l'imperatore, i re e i duchi; ma, nella sostanza, il processo della rotta e
della dissoluzione dell'esercito francese non era minimamente mutato dal momento della
partenza da Mosca.

      Da Mosca a Vjaz'ma, di un esercito francese di settantatremila uomini, senza
contare la Guardia (che in tutta la guerra non aveva fatto niente fuorché saccheggiare), di
un esercito di settantatremila uomini non ne restavano che trentaseimila (di questi non più
di cinquemila caddero in combattimento). Ecco il primo termine di una progressione,
secondo la quale, con esattezza matematica, si stabiliscono i seguenti.

                                                                                           1268
www.writingshome.com
                                 Lev Nicolaevic Tolstoj – Guerra e pace


       L'esercito francese continuava a dissolversi e ad annientarsi nella medesima
proporzione da Mosca a Viaz'ma, da Viaz'ma a Smolensk, da Smolensk alla Berezina, dalla
Berezina a Vilno, indipendentemente dalla maggiore o minore intensità del freddo,
dell'inseguimento nemico, dagli ostacoli sul cammino e da ogni altra circostanza
separatamente presa. Dopo Vjaz'ma, invece di formare tre colonne, le truppe francesi si
riunirono in un sol gruppo e procedettero così fino alla fine. Berthier scriveva al suo
sovrano (è noto quanto siano lontane dalla verità le descrizioni che i comandanti fanno
della situazione di un esercito):

       «Je crois devoir faire connaître à Vostre Majesté l'état de ses troupes dans les différents corps
darmée que j'ai été à même d'observer depuis deux ou trois jours dans différents passages. Elles
sont presque débandées. Le nombre des soldats qui suivent les drapeaux est en proportion du quart
au plus dans presque tous les régiments, les autres marchent isolément dans dífférentes directions et
pour leur compte, dans l'espérance de trouver des subsistances et pour se débarasser de la discipline.
En général ils regardent Smolensk comme le point où ils doivent se refaire. Ces derniers jours on a
remarqué que beaucoup soldats jettent leurs cartouches et leurs armes. Dans cet état de choses,
l'intérêt du service de Votre Majesté exige, quelles que soient ses vues ultérieures qu'on rallie
l'armée à Smolensk en commençant à la débarasser des non-combattants, tels que hommes demontés
et de bagages inutiles et du matériel de l'artillerie qui n'est plus en proportion avec les forces
actuelles. En outre les jours de repos, des subsistances sont nécessaires aux soldats qui sont
exténués par la faim et la fatigue; beaucoup sont morts ces derniers jours sur la route et dans les
bivacs. Cet état de choses va toujours en augmentant et donne lieu de craindre que si l'on n'y prête
un prompt remède, on ne soit plus maître des troupes dans un combat. Le 9 Novembre, à 30 verstes
de Smolensk.»

       Riversandosi su Smolensk, che appariva loro come la terra promessa, i francesi si
ammazzavano a vicenda contendendosi i viveri, saccheggiavano i loro stessi depositi e
quando non ci fu più nulla da depredare, ripresero la fuga.

       Tutti continuavano ad andare senza sapere né dove andare né perché. Ancor meno
degli altri lo sapeva il genio di Napoleone, dato che non c'era nessuno che gli dava ordini.
E nondimeno, sia lui, sia quelli che lo circondavano conservavano le vecchie abitudini:
dettavano ordini, lettere, rapporti, ordres du jour; si chiamavano l'un l'altro Sire, Mon
Cousin, Prince d'Eckmul, roi de Naples e così via. Ma gli ordini e i rapporti esistevano
soltanto sulla carta, nulla in base ad essi veniva eseguito perché non poteva venir eseguito
e nonostante il reciproco scambio di titoli: maestà, altezza, cugino, sentivano tutti di essere
gente miserevole e abbietta, che aveva fatto molto male, per il quale ora doveva pagare. E


                                                                                                   1269
www.writingshome.com
                               Lev Nicolaevic Tolstoj – Guerra e pace


pur fingendo di preoccuparsi dell'esercito, ognuno pensava solo a se stesso e al modo più
rapido di allontanarsi e di mettersi in salvo.



XVII



       Le operazioni dell'esercito russo e di quello francese durante la campagna di ritorno
da Mosca fino al Niemen ricordano il gioco della moscacieca, quando a due giocatori si
bendano gli occhi e uno ogni tanto suona un campanellino per dar notizia di sé all'altro
che cerca di agguantarlo. Dapprima quello che deve essere agguantato suona senza aver
paura dell'avversario, ma quando le cose si mettono male, cercando di camminare senza
far rumore, scappa via dal suo avversario e spesso, credendo di scappare, gli va a finire
proprio tra le braccia.

       In un primo tempo le truppe napoleoniche davano ancora notizia di sé (nel primo
periodo, cioè, del movimento lungo la strada di Kaluga), ma poi, portatesi sulla strada di
Smolensk, si diedero alla fuga tenendo ben fermo con la mano il batacchio del campanello,
e spesso, credendo di allontanarsene, correvano proprio in braccio ai russi.

       Data la rapidità con cui correvano i francesi e dietro a loro i russi, e dato il
conseguente sfinimento dei cavalli, il mezzo principale per conoscere sia pure in modo
approssimativo la posizione in cui si trovava il nemico - ossia le ricognizioni di cavalleria -
non poteva sussistere. Oltre a ciò, a causa dei frequenti e rapidi mutamenti di posizione
dei due eserciti, le informazioni, quali che fossero, non potevano arrivare in tempo. Se il
giorno 2 arrivava la notizia che l'esercito nemico il giorno 1 si trovava in un dato luogo, il
giorno 3, quando ancora si poteva intraprendere qualcosa, quell'esercito aveva già fatto
due tappe e si trovava ormai in tutt'altra posizione.

       Un esercito fuggiva, l'altro inseguiva. Dopo Smolensk, davanti ai francesi si
aprivano molte strade e nei quattro giorni di sosta avrebbero probabilmente potuto
appurare dov'era il nemico, ideare qualche azione vantaggiosa e intraprendere qualcosa di
nuovo. Ma dopo quei quattro giorni di sosta, le loro truppe ripresero la fuga, non verso
destra, non verso sinistra ma, senza alcuna manovra o valutazione, per la vecchia strada,
che era la peggiore, verso Krasnoe e Orša, sulle orme già battute.

       Aspettandosi il nemico alle spalle e non di fronte, i francesi fuggivano coprendo un
lunghissimo tratto, divisi i primi dagli ultimi da ventiquattro ore di distanza. In testa a
tutti fuggiva l'imperatore, poi il re, poi i duchi. L'esercito russo, credendo che Napoleone
                                                                                          1270
www.writingshome.com
                                   Lev Nicolaevic Tolstoj – Guerra e pace


avrebbe preso a destra verso il Dnepr - sarebbe stata l'unica cosa ragionevole da fare - si
precipitò anch'esso verso destra sbucando sulla grande strada che portava a Krasnoe. E
qui, come nel gioco della moscacieca, i francesi si imbatterono nella nostra avanguardia.
All'inaspettato apparire del nemico, i francesi si smarrirono, bloccati, sia pur
momentaneamente, dallo spavento. Ma poi ripresero la fuga, abbandonando i compagni
rimasti indietro. E là, praticamente attraverso le linee russe, continuarono a passare per tre
giorni, una dopo l'altra, singole unità francesi, dapprima quelle del viceré, poi quelle di
Davout, poi di Ney. Tutti si abbandonavano a vicenda, abbandonavano tutti i carichi,
l'artiglieria, metà degli uomini, e fuggivano soltanto di notte, descrivendo dei semicerchi
sulla destra al largo dei russi.

        Ney, che procedeva per ultimo (perché nonostante la loro disperata situazione o
forse proprio in conseguenza di questa, i francesi volevano percuotere quel pavimento
contro cui si erano fatti male, ed egli si era fermato a far saltare le mura di Smolensk che
non davano fastidio a nessuno), Ney dunque, che procedeva per ultimo con il suo corpo di
diecimila uomini, raggiunse Napoleone a Orša con soli mille uomini, dopo aver
abbandonato tutti gli altri uomini e tutti i cannoni ed essere riuscito di notte a passare il
Dnepr, di soppiatto, attraverso una foresta.

        Da Orša continuarono a fuggire lungo la strada di Vilno, continuando sempre a
giocare a moscacieca con l'esercito inseguitore. Sulla Berezina ci fu di nuovo grande
scompiglio, molti affogarono, molti si arresero, ma quelli che riuscirono a portarsi al di là
del fiume continuarono a fuggire. Il loro comandante supremo infilò la pelliccia e balzato
su una slitta, galoppò via da solo, abbandonando i suoi compagni. Chi poté, lo imitò; chi
non poté, si arrese o morì.



XVIII



        Potrebbe sembrare che in questa fase della campagna, quando i francesi in fuga
fecero tutto il possibile per rovinarsi e quella moltitudine di uomini non eseguì un
movimento - dalla conversione sulla strada di Kaluga fino alla fuga del comandante
dell'esercito - che avesse un minimo senso, potrebbe sembrare che in questo periodo della
campagna, agli storici che attribuiscono le azioni delle masse alla volontà di un solo uomo
dovesse riuscire impossibile descrivere una simile ritirata secondo le loro concezioni. Ma
non è così. Montagne di libri sono state scritte dagli storici su questa campagna e

                                                                                         1271
www.writingshome.com
                                 Lev Nicolaevic Tolstoj – Guerra e pace


dappertutto sono esposti gli ordini di Napoleone e i suoi piani per dirigere l'esercito, e le
geniali disposizioni dei suoi marescialli.

       La ritirata da Malo-Jaroslavec, quando gli si lasciava aperta la via verso una regione
ricca e gli era aperta quella via parallela sulla quale poi lo inseguì Kutuzov, quell'inutile
ritirata lungo una strada devastata ci viene spiegata con profonde e svariate
considerazioni. Con analoghe profonde considerazioni ci viene descritto il suo eroismo
presso Krasnoe, dove si sarebbe preparato ad accettar battaglia e a comandare lui stesso gli
uomini e dove si aggirava con un bastone di betulla dicendo:

       «J'ai assez fait l'Empereur, il est temps de faire le général» e subito dopo riprendeva la
fuga abbandonando in balia della sorte, sparpagliate e isolate, le unità dell'esercito che si
trovavano più indietro.

       Gli storici passano poi a descriverci la grandezza d'animo dei marescialli,
soprattutto di Ney, grandezza d'animo basata sul fatto di esser riuscito a passare il Dnepr
infilandosi di notte in una foresta e girando al largo dai russi, ed esser giunto a Orša senza
bandiere, senza artiglieria e senza i nove decimi delle truppe.

       E, infine l'ultimo abbandono da parte del grande imperatore del suo eroico esercito
ci viene presentato dagli storici come qualcosa di grande e di geniale. Persino quest'ultimo
atto della fuga, che nel linguaggio degli uomini rappresenta l'ultimo grado della viltà, di
cui ogni bambino impara a vergognarsi, persino quest'atto nel linguaggio degli storici
trova una sua giustificazione.

       Quando poi è ormai impossibile tendere oltre le già tanto elastiche fila delle
considerazioni storiche, quando l'azione è ormai troppo evidentemente contraria a ciò che
tutta l'umanità chiama bene e anche giustizia, gli storici si rifugiano nel concetto di
grandezza. Per il grande non esiste il male. Non c'è orrore che possa essere imputato a
carico di chi è grande.

       «C'est grand!» dicono gli storici e allora non esiste più né bene né male, ma solo
«grand» e «non grand». Grand è il bene, non grand il male. Grand è, secondo loro, la
connotazione di certi esseri speciali che essi chiamano eroi. E Napoleone che avvolto in
una calda pelliccia fugge verso casa, piantando in asso uomini che non solo sono i suoi
compagni ma (secondo quanto egli pensa) uomini che lui stesso ha condotto là, sente que
c'est grand e la sua anima è tranquilla.




                                                                                            1272
www.writingshome.com
                                Lev Nicolaevic Tolstoj – Guerra e pace


       «Du sublime (egli vede in se stesso qualcosa di sublime) au ridicule il n'y a qu'un pas,»
egli dice. E tutto il mondo per cinquant'anni a ripetere: «Sublime! Grand! Napoleon le grand!
Du sublime au ridicule il n'y a qu'un pas.»

       E a nessuno passa per la testa che ammettere una grandezza alla quale non sia
applicabile la misura del bene e del male non vuol dire altro che confessare la propria
nullità e la propria incommensurabile piccolezza.

       Per noi, con la misura del bene e del male dataci da Cristo, non esiste nulla di
incommensurabile, e non c'è grandezza là dove non c'è semplicità, bene e verità.



XIX



       Esiste un russo che leggendo le descrizioni dell'ultimo periodo della campagna del
1812, non abbia provato un penoso senso di insoddisfazione e di poca chiarezza? Chi non
si è posto la domanda: come mai non hanno catturato, annientato tutti i francesi quando
tutti e tre gli eserciti li avevano circondati con forze preponderanti, quando i francesi in
rotta, affamati e assiderati, si arrendevano in massa e quando (come ci racconta la storia)
lo scopo dei russi consisteva nel fermare, tagliar fuori e far prigionieri tutti i francesi?

       Come mai quell'esercito russo che, numericamente più debole dei francesi, aveva
dato battaglia a Borodino, come mai quest'esercito, che aveva circondato da tre lati i
francesi e aveva lo scopo di farli prigionieri, non raggiunse questo scopo? Possibile che i
francesi ci fossero così superiori da non permetterci di batterli, anche se li circondavamo
con forze preponderanti? Com'è potuto avvenire questo?

       La storia (quella che viene chiamata con questo nome) rispondendo a queste
domande, dice che questo avvenne perché Kutuzov e Tormasov e Èièagov, e il tale e il
talaltro non fecero le tali e talaltre manovre.

       Ma perché non fecero queste manovre? E perché, se per colpa loro non era stato
raggiunto lo scopo prefissato, non furono processati e puniti? E d'altronde, anche
ammettendo che la colpa dell'insuccesso dei russi ricada su Kutuzov e Èièagov e
compagnia, non si riesce ancora a capire perché, nelle condizioni in cui si trovarono i russi
a Krasnoe e alla Beresina (in entrambi i casi erano numericamente superiori), le truppe
russe non abbiano fatto prigioniero tutto l'esercito francese, con i marescialli, il re e
l'imperatore, quando questo era lo scopo dei russi.
                                                                                               1273
www.writingshome.com
                                 Lev Nicolaevic Tolstoj – Guerra e pace


       Spiegare questo strano fenomeno (come fanno gli storici militari russi) con il fatto
che Kutuzov avrebbe impedito l'attacco, certo non soddisfa, giacché noi sappiamo che la
volontà di Kutuzov non poté impedire alla truppa di attaccare a Viaz'ma e a Tarutino.

       Perché l'esercito russo, che con forze molto inferiori sconfisse a Borodino il nemico
in forze, fu vinto a Krasnoe e alla Beresina da frotte di francesi in completo dissesto?

       Se i russi si prefiggevano di tagliar la strada a Napoleone e ai marescialli e di
prenderli prigionieri e tale scopo non solo non fu raggiunto, ma tutti i tentativi per
conseguirlo furono sempre sventati nel modo più ignominioso, allora è perfettamente
giusto che l'ultimo periodo della campagna sia presentato dai francesi come una serie di
loro vittorie e assolutamente ingiusto che venga presentato dagli storici russi in chiave
trionfale.

       Gli storici militari russi, dato che per loro la logica è obbligatoria, arrivano
involontariamente a questa conclusione e nonostante le liriche esaltazioni del coraggio,
della devozione, ecc., sono involontariamente costretti a riconoscere che la ritirata dei
francesi da Mosca è tutta una serie di vittorie di Napoleone e di sconfitte di Kutuzov.

       Ma lasciando completamente da parte l'orgoglio nazionale, si sente che questa
conclusione contiene in sé una contraddizione, giacché la serie di vittorie riportate dai
francesi li portò alla totale distruzione, mentre la serie di sconfitte dei russi li portò alla
completa distruzione del nemico e alla liberazione della patria.

       L'origine di questa contraddizione sta nel fatto che gli storici, i quali studiano gli
avvenimenti sulle lettere dei sovrani e dei generali, sulle relazioni, i rapporti ecc.
costruiscono riguardo all'ultimo periodo della guerra del 1812 su uno scopo illusorio, che
non è mai esistito: lo scopo sarebbe stato di tagliare la strada a Napoleone e farlo
prigioniero con i marescialli e con l'esercito.

       Uno scopo che i russi non si prefissero mai e non potevano prefiggersi, perché era
privo di senso e impossibile da realizzare.

       Non aveva senso perché, in primo luogo, l'esercito in rotta di Napoleone
abbandonava la Russia con la maggior rapidità possibile, facendo così quanto di meglio
poteva desiderare ogni russo. Per qual motivo si sarebbero dovute eseguire diverse
operazioni contro i francesi che stavano già scappando il più rapidamente possibile?

       In secondo luogo, non aveva senso sbarrare la strada a uomini che impiegavano
ogni loro energia nel fuggire.

                                                                                           1274
www.writingshome.com
                                Lev Nicolaevic Tolstoj – Guerra e pace


       In terzo luogo, non aveva senso perdere le proprie truppe per annientare le armate
francesi che già si stavano annientando, senza bisogno di cause esterne e senza che gli si
sbarrasse in alcun modo la strada, secondo una progressione che avrebbe impedito loro di
far oltrepassare il confine a più uomini di quanti lo oltrepassarono nel mese di dicembre:
una centesima parte di tutto l'esercito.

       In quarto luogo, era assurdo il desiderio di far prigionieri l'imperatore, il re, i duchi,
dato che la loro cattura avrebbe pesantemente ostacolato i movimenti dei russi, come
riconobbero i più abili diplomatici del tempo (J. Maistre e altri). Ancora più insensato era il
desiderio di catturare dei corpi d'armata francesi, quando anche le truppe russe si erano
per la metà dissolte prima di arrivare a Krasnoe e ai corpi d'armata prigionieri si sarebbero
dovute assegnare intere divisioni di scorta e gli stessi soldati russi non ricevevano la
razione intera e i prigionieri già fatti morivano di fame.

       Tutto l'ingegnosissimo piano diretto a tagliare la strada a Napoleone e catturarlo
con il suo esercito era simile al piano di quell'ortolano che, scacciando dall'orto il bestiame
che gli ha calpestato gli ortaggi, corre al cancello e si mette a picchiare le bestie sulla testa.
L'unica cosa che si può dire a giustificazione dell'ortolano è che la rabbia lo ha acciecato.
Ma nemmeno questo si poteva dire degli ideatori del piano, perché non erano stati loro a
soffrire per gli ortaggi calpestati.

       Ma tagliare la strada a Napoleone e al suo esercito non solo era insensato ma anche
impossibile.

       Era impossibile in primo luogo perché, come si vede dall'esperienza, in una
battaglia il movimento di colonne a cinque miglia di distanza non coincide mai con i piani
prestabiliti; la probabilità che Èièagov, Kutuzov e Wittgenstein convergessero in tempo al
posto concordato era talmente minima da equivalere all'impossibilità; questo appunto
pensava Kutuzov, il quale già nel ricevere il piano, aveva detto che le diversioni a grandi
distanze non danno i risultati desiderati.

       In secondo luogo, era impossibile perché, per paralizzare la forza d'inerzia con la
quale si muoveva nella ritirata l'esercito di Napoleone, sarebbero occorse truppe ben più
numerose di quelle di cui usufruivano i russi.

       In terzo luogo, era impossibile perché il termine militare «tagliar fuori» non ha
senso alcuno. Si può tagliare un pezzo di pane, ma non un esercito. Tagliar fuori un
esercito, sbarrargli la strada è del tutto impossibile, perché intorno c'è sempre molto spazio
per girare al largo, e c'è la notte, durante la quale non si vede nulla, cosa di cui gli esperti
militari avrebbero dovuto persuadersi avendo sott'occhio gli esempi di Krasnoe e della
                                                                                             1275
www.writingshome.com
                              Lev Nicolaevic Tolstoj – Guerra e pace


Berezina. Fare dei prigionieri è poi del tutto impossibile se quelli che vengono fatti
prigionieri non vi acconsentono, così come non si può acchiappare una rondine anche se si
può prenderla se viene a posarsi su una mano. Si può far prigioniero chi si arrende come i
tedeschi, secondo le regole della strategia e della tattica. Ma le truppe francesi, del tutto
giustamente, non la ritenevano una cosa vantaggiosa, dato che un'identica morte per fame
e per freddo incombeva su di loro nella fuga come nella prigionia.

      In quarto luogo, e principalmente, la cosa era impossibile per il fatto che mai, da
quando esiste il mondo, si era avuta una guerra in condizioni così terribili come quelle del
1812 e le truppe russe avevano teso all'estremo le loro forze nell'inseguire i francesi, e non
avrebbero potuto fare di più senza a loro volta annientarsi.

      Nel movimento effettuato da Tarutino a Krasnoe, l'esercito russo perdette
cinquantamila uomini tra malati e dispersi, cioè un numero pari alla popolazione di un
grosso capoluogo di provincia. La metà degli uomini fu perduta senza combattimenti.

      Ed è proprio in questo periodo della campagna quando le truppe pernottavano per
mesi nella neve, con quindici gradi sotto zero, senza stivali e senza pellicce, con viveri
insufficienti, senza acquavite; quando il giorno dura solo sette od otto ore e il resto del
tempo è notte, durante la quale non si può far sentire l'influsso della disciplina; quando
non è come in battaglia, dove gli uomini vengono portati solo per alcune ore nella zona
della morte, dove non esiste più disciplina, ma vivono per mesi interi, lottando
continuamente contro la morte per fame e per freddo; quando in un mese perisce la metà
dell'esercito - proprio trattando di questo periodo della campagna gli storici ci raccontano
come e qualmente Miloradoviè avrebbe dovuto fare una marcia di fianco in una certa
direzione e Tormasov in un'altra e Èièagov spostarsi in un certo punto (spostarsi con la
neve oltre il ginocchio), e come qualmente il tal dei tali sbaragliò e tagliò fuori, eccetera,
eccetera.

      I russi, che finirono dimezzati, fecero tutto ciò che si poteva fare e che doveva essere
fatto per raggiungere uno scopo degno del loro popolo e non hanno colpa alcuna se altri
russi, seduti in stanze belle calde, supposero che si dovesse fare ciò che era impossibile.

      Questa strana e per noi ora incomprensibile contraddizione tra i fatti come si
svolsero e la descrizione che ne dà la storia deriva soltanto dal fatto che gli storici che
hanno narrato questi avvenimenti hanno scritto la storia dei bei sentimenti e delle belle
parole dei vari generali, e non la storia degli avvenimenti.

      A loro sembrano molto importanti le parole di Miloradoviè, le ricompense ottenute
da questo e da quel generale, e le loro supposizioni, mentre quei cinquantamila che
                                                                                          1276
www.writingshome.com
                               Lev Nicolaevic Tolstoj – Guerra e pace


finirono negli ospedali e nelle tombe non gli interessano affatto perché non pertinenti al
loro studio.

       E invece basta distogliersi dallo studio dei rapporti e dei piani dei generali e
immergersi nel movimento di quelle centinaia di migliaia di uomini che presero parte
diretta e immediata agli avvenimenti perché tutte le questioni che prima sembravano
insolubili tutto d'un tratto, con incredibile facilità e semplicità, trovino un'indubbia
soluzione.

       Il popolo aveva un solo scopo: liberare la propria terra dagli invasori. Questo scopo
venne raggiunto, in primo luogo perché i francesi fuggivano, e perciò bisognava
semplicemente non fermare il loro movimento; in secondo luogo con le operazioni della
guerra popolare, che annientava i francesi e in terzo luogo per il fatto che un grosso
esercito russo seguiva i francesi alle calcagna pronto a impiegare la forza nel caso che la
fuga dei francesi si fosse arrestata.

       L'esercito russo doveva agire come agisce la frusta su un animale che corre. E
l'esperto conducente sa che la cosa più utile è tenere la frusta sollevata, usandola come una
minaccia, e non sferzare sulla testa l'animale che corre.



PARTE QUARTA




I



       Quando un uomo vede morire un animale, ne prova orrore: ciò che lui stesso è, la
sua essenza, manifestamente si distrugge sotto i suoi occhi, cessa di esistere. Ma quando a
morire è un essere umano, e per di più un essere amato, allora, oltre all'orrore di fronte
all'annientamento della vita, si avverte una lacerazione, una ferita spirituale che, allo
stesso modo di una ferita fisica, a volte uccide, a volte si rimargina, ma sempre duole e
teme ogni irritante contatto coll'esterno.

       Dopo la morte del principe Andrej, Nataša e la principessina Mar'ja era proprio
questo che sentivano. Moralmente affrante, serrando gli occhi di fronte alla minacciosa
nube della morte che incombeva su di loro, non osavano più guardare in faccia la vita.
                                                                                        1277
www.writingshome.com
                               Lev Nicolaevic Tolstoj – Guerra e pace


Badavano a tenere al riparo le ferite ancora aperte dai contatti che le straziavano, che
facevano male. Tutto: il rapido passaggio di una carrozza per la strada, l'annuncio del
pranzo, la domanda di una cameriera a proposito di un vestito che bisognava preparare, e,
peggio ancora, una parola di cordoglio insincera, banale - tutto irritava dolorosamente la
ferita, suonava come un'offesa e rompeva l'indispensabile silenzio in cui entrambe erano
tutte tese ad ascoltare quel terribile austero coro che non si era ancora spento nella loro
immaginazione; impediva di scrutare nelle misteriose e sconfinate lontananze che per un
istante si erano aperte dinanzi a loro.

       Soltanto quando erano sole, loro due sole, non sentivano offesa, né dolore.
Parlavano poco tra di loro. Se parlavano, era di argomenti insignificanti. E l'una e l'altra
evitavano accuratamente ogni minimo accenno al futuro.

       Ammettere che potesse esserci un futuro sembrava loro un'offesa alla sua memoria.
Con cautela ancora maggiore evitavano nei loro discorsi tutto ciò che poteva avere un
rapporto col morto. Avevano l'impressione che ciò che avevano vissuto e sentito non
potesse venir espresso a parole, che il rievocare anche un particolare della sua vita
distruggesse la grandezza e la santità del mistero che si era compiuto sotto i loro occhi.

       Le continue reticenze nel discorso, la continua e vigile cura nell'evitare una parola
su di lui, l'arrestarsi in diversi modi sul limite di ciò che non si poteva dire, esponevano in
modo più che mai netto e chiaro alla loro immaginazione ciò che sentivano nel profondo.

       Ma una pura e assoluta tristezza è altrettanto impossibile di una pura e assoluta
gioia. La principessina Mar'ja per la sua condizione di unica, indipendente padrona del
proprio destino, di tutrice ed educatrice del nipote, fu la prima ad esser richiamata dalla
vita fuori da quel mondo di tristezza in cui era vissuta durante le prime due settimane.
Ricevette delle lettere dai parenti alle quali bisognava rispondere; la stanza assegnata a
Nikoluška era umida e il ragazzo cominciò a tossire. Alpatyè arrivò a Jaroslavl' con i
rendiconti degli affari e propose e consigliò di trasferirsi a Mosca nella casa di via
Vzdviženka, che era rimasta intatta e richiedeva solo piccole riparazioni. La vita non si
fermava, e bisognava vivere. Per quanto duro fosse per la principessina Mar'ja uscire da
quel mondo di solitaria contemplazione in cui era vissuta fino ad allora, per quanto le
procurasse pena e quasi rimorso abbandonare Nataša, le preoccupazioni della vita
richiedevano la sua attenzione ed essa suo malgrado vi si dedicò. Controllò i conti con
Alpatyè, si consigliò con Dessalles a proposito del nipotino e diede disposizioni e fece
preparativi per trasferirsi a Mosca.



                                                                                             1278
www.writingshome.com
                               Lev Nicolaevic Tolstoj – Guerra e pace


       Nataša restava sola; da quando la principessina Mar'ja aveva preso ad occuparsi dei
preparativi per la partenza, evitava anche lei.

       La principessina Mar'ja aveva proposto alla contessa di portare con sé Nataša a
Mosca e il padre e la madre si erano mostrati favorevoli alla proposta, giacché notavano il
progressivo indebolirsi delle forze fisiche della figlia e pensavano che un cambiamento di
luogo e l'assistenza dei medici di Mosca le avrebbero giovato.

       «Io non andrò da nessuna parte,» rispose Nataša quando le fecero questa proposta,
«vi prego soltanto di lasciarmi in pace,» soggiunse e subito lasciò la stanza trattenendo a
stento le lacrime: lacrime non tanto di dolore, quanto di dispetto e di irritazione.

       Da quando si era sentita abbandonata dalla principessina Mar'ja e si sentiva sola nel
suo dolore, Nataša trascorreva la maggior parte del tempo sola in camera sua, con le
gambe rannicchiate in un angolo del divano, e, lacerando o spiegazzando di continuo
qualche cosa con le dita sottili e nervose, fissava con uno sguardo immobile e ostinato il
primo oggetto su cui si posavano i suoi occhi. Questa solitudine la estenuava, la faceva
soffrire, ma le era indispensabile. Quando qualcuno entrava da lei, si alzava in fretta,
cambiava posizione ed espressione degli occhi e prendeva in mano un libro o il cucito,
attendendo con visibile impazienza che la persona che l'aveva disturbata se ne andasse.

       Provava sempre l'impressione che da un momento all'altro avrebbe compreso, le
sarebbe stato rivelato ciò su cui era fisso, in un interrogativo terribile e sproporzionato alle
sue forze, il suo sguardo interiore.

       Verso la fine di dicembre, magra e pallida, in un abito nero di lana, con la treccia
negligentemente legata a crocchia, Nataša sedeva con le gambe rannicchiate in un angolo
del divano, spiegazzando e abbandonando nervosamente i capi della cintura con lo
sguardo rivolto a un angolo della porta.

       Guardava là dov'era andato lui, dall'altra parte della vita. E quell'altra parte della
vita, cui prima non pensava mai, che prima le sembrava così lontana, inverosimile, le era
ora diventata più vicina, più familiare e più comprensibile di questa parte della vita, dove
tutto era vuoto e distruzione o sofferenza e offesa.

       Guardava là dove sapeva che lui era; ma non sapeva vederlo altrimenti che come
era stato qui. Lo vedeva di nuovo così com'era a Mytišèi, a Troica, a Jaroslavl'.

       Eccolo sdraiato in una poltrona con la sua pelliccia foderata di velluto, e il capo
appoggiato alla mano magra e bianca. Il suo petto è terribilmente incavato e le spalle
rialzate. Le labbra sono rigidamente serrate, gli occhi splendono e sulla pallida fronte
                                                                                           1279
www.writingshome.com
                               Lev Nicolaevic Tolstoj – Guerra e pace


appare e poi scompare una ruga. Una gamba gli trema in modo appena percettibile.
Nataša sa che egli lotta contro un dolore lancinante. «Che cos'è questo dolore? Perché il
dolore? Che cosa sente? Come gli fa male!» pensa Nataša. Lui ora si è accorto della sua
attenzione, alza gli occhi e, senza sorridere, incomincia a parlare.

       «C'è una sola cosa tremenda,» dice, «legarsi per sempre a una persona che soffre. È
un'eterna tortura.» E la osserva con uno sguardo indagatore. Come sempre, anche questa
volta Nataša risponde prima di aver fatto in tempo a riflettere sulla risposta: «Non può
continuare così. Non andrà avanti così, voi guarirete completamente.»

       Ora rivedeva di nuovo e riviveva tutto ciò che aveva sentito allora. Si ricordò lo
sguardo prolungato, triste, severo di lui mentre diceva quelle parole e capì il rimprovero e
la disperazione rattenuti in quello sguardo prolungato.

       «Io ero stata d'accordo,» si diceva ora Nataša, «che sarebbe stato tremendo se lui
fosse rimasto sofferente per sempre. Allora avevo detto così solo perché per lui sarebbe
stata una cosa tremenda e lui invece ha capito in un altro modo. Ha pensato che sarebbe
stato tremendo per me. Lui, allora, voleva ancora vivere, aveva paura di morire. E io gli ho
parlato in modo così brutale, così stupido. Ma non era questo che pensavo. Pensavo
tutt'altro. Se gli avessi detto quello che pensavo, avrei detto: non m'importa se resti in
agonia, sempre in agonia sotto i miei occhi, ne sarei stata felice in confronto a come mi
sento ora. Ora non c'è nulla, non c'è nessuno. Lo sapeva lui questo? No. Non lo sapeva e
non lo saprà mai. E ormai non si potrà mai, mai più rimediare.» E di nuovo lui le diceva
quelle parole, ma ora, nella sua immaginazione, Nataša gli rispondeva in modo diverso.
Lo interrompeva e diceva: «Tremendo per voi, ma non per me. Sappiate che per me senza
di voi non c'è niente nella vita e soffrire con voi per me è la più grande felicità.» E lui le
prendeva la mano e gliela stringeva come gliel'aveva stretta quella terribile sera, quattro
giorni prima di morire. E, nella sua immaginazione, lei gli diceva altre parole, trepide,
amorose, che avrebbe potuto dire anche allora. «Ti amo... amo... te... ti amo...» diceva,
torcendosi convulsamente le mani e stringendo i denti con violenza disperata.

       E un pacato dolore l'inondava e già le salivano le lacrime agli occhi, quando
d'improvviso si chiedeva: «A chi sto dicendo questo? Dov'è lui e chi è lui ora?» E di nuovo
tutto veniva offuscato da un'arida e acuta perplessità e di nuovo, corrugando le
sopracciglia, essa scrutava laggiù, là dov'era lui. Ed ecco, le sembrava di essere sul punto
di penetrare il mistero... Ma nel momento in cui sembrava che l'incomprensibile
cominciasse a svelarsi, il sonoro scatto della maniglia ferì dolorosamente il suo udito.
Rapida e senza riguardo, con una faccia spaventata e senza badarle, entrò la cameriera
Dunjaša.
                                                                                         1280
www.writingshome.com
                                 Lev Nicolaevic Tolstoj – Guerra e pace


       «Andate dal babbo, presto,» disse con tono insolito e agitato. «Una disgrazia... Pëtr
Il'iè... una lettera...,» esclamò tra i singhiozzi.



II



       Oltre a un sentimento di generale estraneità da tutta la gente, Nataša provava in
quel periodo un particolare sentimento di estraneità di fronte alle persone di famiglia.
Tutti i suoi: il padre, la madre, Sonja erano per lei così vicini, soliti, quotidiani che tutte le
loro parole, i loro sentimenti li sentiva come un'offesa a quel mondo nel quale era vissuta
negli ultimi tempi e perciò non provava solo indifferenza nei loro riguardi, ma anche
avversione. Aveva sentito le parole di Dunjaša a proposito di Pëtr Il'iè, di una disgrazia,
ma non le aveva comprese.

       «Che disgrazia può esser loro capitata, di che disgrazia può trattarsi? Loro hanno
una vita tranquilla, fatta delle solite vecchie cose...» disse tra sé Nataša.

       Quando entrò nel salone, il conte stava uscendo rapidamente dalla camera della
contessa. La sua faccia era aggrottata e bagnata di lacrime. Evidentemente era fuggito via
da quella stanza per dar sfogo ai singhiozzi che l'opprimevano. Vedendo Nataša, agitò
disperatamente le mani e scoppiò in singhiozzi convulsi, che alteravano la sua faccia dolce
e rotonda.

       «Pe... Petja... Vai vai, lei... lei... ti chiama...» e, singhiozzando come un bambino, con
rapidi passetti delle gambe indebolite si avvicinò a una sedia e quasi vi cadde,
nascondendosi il volto tra le mani.

       All'improvviso, tutto l'essere di Nataša vibrò come percorso da una scarica elettrica.
Qualcosa là colpì al cuore in modo terribilmente doloroso. Avvertì un dolore terribile: le
parve che in lei qualcosa si spezzasse e di morirne. Ma subito dopo il dolore, sentì
istantaneamente di essere liberata dal divieto di vivere che pesava su di lei. Mosse verso il
padre, ma egli, agitando una mano con gesto impotente, le indicò la porta della madre. Da
quella porta uscì la principessina Mar'ja, pallida, col mento tremante, e prese Nataša per
mano dicendole qualcosa. Nataša non la vedeva, non la sentiva. A passi rapidi varcò la
soglia, si fermò per un istante, come lottando con se stessa e poi corse verso la madre.

       La contessa giaceva abbandonata su una poltrona, allungata in modo strano e
scomodo, e batteva la testa contro il muro. Sonja e le cameriere la tenevano per le braccia.
                                                                                             1281
www.writingshome.com
                                 Lev Nicolaevic Tolstoj – Guerra e pace


       «Nataša! Nataša!...» gridò la contessa. "Non è vero, non è vero... Lui mente...
Nataša!» gridava, respingendo via da sé chi le stava intorno. «Andate via tutti, non è vero!
L'hanno ammazzato... Ah, ah, ah!... Non è vero!»

       Nataša si inginocchiò accanto alla poltrona, si chinò sulla madre, l'abbracciò, con
forza inattesa la sollevò, le voltò il viso verso di sé e si strinse a lei.

       «Mammina!... Colombella!... Sono qui io, amica mia, mammina,» le bisbigliava
parlandole ininterrottamente.

       Non lasciava la madre, lottava teneramente con lei, chiedeva guanciali, acqua; le
slacciava e strapp'ava l'abito di dosso.

       «Amica mia, colombella... Mammina... animuccia,» bisbigliava senza posa,
baciandole la testa, le mani, la faccia e sentendo le lacrime sgorgare inarrestabili, a rivoli,
solleticandole il naso e le guance.

       La contessa serrò la mano della figlia, chiuse gli occhi e si acquietò per un istante.
Tutto d'un tratto, con imprevedibile rapidità si sollevò, si guardò intorno senza
espressione e, vedendo Nataša, prese a stringerle con tutte le forze il capo tra le mani. Poi
sollevò verso di sé il volto di Nataša alterato dal dolore e lo scrutò a lungo.

       «Nataša, tu mi vuoi bene,» disse con voce sommessa e fiduciosa. «Nataša, tu non
m'ingannerai vero? Mi dirai tutta la verità?»

       Nataša la guardava con occhi pieni di lacrime, il volto implorante perdono e amore.

       «Amica mia, mammina,» ripeteva, tutta protesa nel suo amore come per togliere
alla madre e prendere in qualche modo su di sé l'eccesso di dolore che la annientava.

       E di nuovo, in una lotta impotente con la realtà, la madre, rifiutandosi di credere di
poter vivere dopo che era stato ucciso nel fiore degli anni il suo adorato ragazzo, cercò
scampo dalla realtà nel mondo della follia.

       Nataša non seppe poi dire come fossero passate quella giornata, la notte, la giornata
e la notte successiva. Non dormiva e non lasciava mai la madre. L'amore di Nataša, tenace,
paziente, non come una spiegazione, non come una consolazione, ma come un appello alla
vita, sembrava come avviluppare da ogni parte in un abbraccio la contessa. La terza notte
la contessa si calmò per qualche minuto e Nataša chiuse gli occhi, appoggiando il capo al
bracciolo della poltrona. Il letto cigolò. Nataša aprì gli occhi. La contessa era seduta sul
letto e parlava in modo sommesso.

                                                                                          1282
www.writingshome.com
                                Lev Nicolaevic Tolstoj – Guerra e pace


       «Come sono contenta che sei arrivato. Sei stanco, vuoi del tè?» - Nataša le si
avvicinò - «Ti sei fatto più bello, più uomo,» continuò la contessa, prendendo la mano
della figlia.

       «Mammina, ma che state dicendo!»

       «Nataša, lui non c'è più, non c'è più!» E, abbracciata la figlia, per la prima volta la
contessa si mise a piangere.



III



       La principessina Mar'ja rimandò la partenza. Sonja, il conte avrebbero voluto dare il
cambio a Nataša, ma non potevano. Vedevano che lei sola poteva trattenere la madre dal
precipitare in una folle disperazione. Per tre settimane Nataša rimase accanto alla madre
senza lasciarla un momento, dormiva nella poltrona della sua camera, la faceva bere e
mangiare incessantemente parlando, parlando, perché solo la sua voce affettuosa e
carezzevole aveva il potere di calmarla.

       La ferita mortale della madre non poteva risanarsi. La morte di Petja le aveva
strappato metà della vita. All'arrivo della notizia della morte di Petja era una fresca e
attiva donna di cinquant'anni, quando un mese dopo uscì dalla sua stanza, era una vecchia
mezza morta, completamente abulica. Ma la stessa ferita che dimezzò la vita alla contessa
richiamò Nataša alla vita.

       La ferita morale prodotta dalla lacerazione del proprio io spirituale, allo stesso
modo di una ferita fisica - per quanto strano possa sembrare - quando si è chiusa e
rimarginata, guarisce solo grazie alla forza della vita che urge dall'interno.

       Così guarì la ferita di Nataša. Aveva creduto che la sua vita fosse finita. Ma, ad un
tratto, l'amore per la madre le mostrò che l'essenza della vita, l'amore, era ancora viva in
lei. Si ridestò l'amore e con esso la vita.

       Gli ultimi giorni del principe Andrej avevano legato Nataša alla principessina
Mar'ja. La nuova disgrazia le unì ancora di più. La principessina Mar'ja aveva rimandato
la partenza e nelle ultime tre settimane assistette Nataša come si assiste un bambino
malato. Le settimane trascorse nella stanza della madre avevano spezzato le forze fisiche
di Nataša.

                                                                                         1283
www.writingshome.com
                              Lev Nicolaevic Tolstoj – Guerra e pace


      Una volta, a metà della giornata, notando che Nataša era scossa dai brividi della
febbre, la principessina Mar'ja la portò in camera sua e la fece adagiare sul suo letto.
Nataša si coricò, ma, quando la principessina Mar'ja, abbassati gli stoini, fece per uscire,
Nataša la chiamò.

      «Non ho voglia di dormire, Marie, resta qui con me.»

      «Sei stanca, cerca di dormire.»

      «No, no. Perché mi hai portato qui? Chiederà di me.»

      «Sta molto meglio. Proprio ora parlava così bene,» disse la principessina Mar'ja.

      Nataša era sdraiata sul letto e nella penombra della stanza scrutava in volto la
principessina Mar'ja.

      «Gli rassomiglia?» pensava Nataša. «Sì, gli rassomiglia e non gli rassomiglia. Ma lei
adesso è un essere speciale, estraneo. Mi sembra nuova, sconosciuta. E mi vuole bene. Che
cos'ha in cuore? Solo bontà. Ma come? Che cosa pensa? Come mi giudica? Sì, è proprio
stupenda.»

      «Maša,» le disse, prendendole timidamente la mano. «Maša, tu non devi pensare
che io sia cattiva. No, vero? Maša, colombella. Come ti voglio bene! Siamo amiche, vero?
Proprio amiche.»

      E Nataša abbracciò la principessina Mar'ja tempestandole di baci le mani e il viso.
La principessina Mar'ja era imbarazzata e nello stesso tempo felice di questa
manifestazione dei sentimenti di Nataša.

      Da quel giorno tra la principessina Mar'ja e Nataša si stabilì quell'amicizia tenera e
appassionata che generalmente si ha solo tra donne. Si baciavano continuamente, si
dicevano parole affettuose e trascorrevano insieme la maggior parte del tempo. Se una si
allontanava, l'altra entrava in agitazione e si affrettava a raggiungerla. A tu per tu
sentivano di più l'accordo esistente fra loro che non quando erano separate, ognuna sola
con se stessa. Fra di loro si era stabilito un sentimento persino più forte dell'amicizia: il
sentimento esclusivo che per loro era possibile vivere solo in presenza l'una dell'altra.

      A volte tacevano per ore intere; a volte, già coricate, incominciavano a parlare e
parlavano sino al mattino. Per lo più parlavano del passato più remoto. La principessina
Mar'ja raccontava della sua infanzia, di sua madre, di suo padre, dei suoi sogni; e Nataša,
che prima con tranquilla incomprensione sentiva estranea quella vita di devozione, di

                                                                                            1284
www.writingshome.com
                               Lev Nicolaevic Tolstoj – Guerra e pace


mansuetudine, quella poesia dell'abnegazione cristiana, ora, sentendosi legata d'amore
alla principessina Mar'ja, provava amore anche per il passato di Mar'ja e comprendeva un
aspetto della vita che prima le era incomprensibile. Non pensava di applicare alla propria
vita la mansuetudine e l'abnegazione, perché era abituata a cercare altrove la gioia, ma
comprendeva e incominciava ad amare in un'altra persona una virtù che prima le riusciva
incomprensibile. Anche alla principessina Mar'ja, che ascoltava i racconti di Nataša sulla
sua infanzia e sulla sua prima giovinezza, si era rivelato un aspetto della vita prima
incomprensibile: la fede nella vita, nei piaceri della vita

       Sempre nello stesso modo, esse non parlavano mai di lui per non distruggere con le
parole, così pareva loro, un sentimento troppo elevato per essere espresso, ma questo
silenzio sul suo conto faceva sì che a poco a poco, inavvertitamente, esse cominciassero a
dimenticarlo.

       Nataša era dimagrita, si era fatta pallida e fisicamente era così debole, che la sua
salute era oggetto della preoccupazione generale, e questo le faceva piacere. Ma talora,
inaspettatamente, la assaliva non tanto la paura della morte quanto la paura della malattia,
della debolezza, di perdere la bellezza e, involontariamente, certe volte osservava con
attenzione il proprio braccio nudo, meravigliandosi della sua magrezza, o la mattina
scrutava allo specchio il proprio viso infossato, tale - le sembrava - da suscitare
compassione. Le pareva che così dovesse essere e nello stesso tempo provava sgomento e
tristezza.

       Un giorno salì di corsa al piano di sopra e le venne l'affanno. Subito,
inconsciamente, si inventò una cosa da fare da basso e da lì corse di nuovo di sopra per
provare le proprie forze e potersi osservare.

       Un'altra volta chiamò Dunjaša e la sua voce vacillò. La chiamò ancora una volta
sebbene ne avesse udito i passi; la chiamò con quella voce di petto con cui di solito cantava
e si ascoltò.

       Non lo sapeva e non l'avrebbe creduto, ma sotto quello strato di fango che le
sembrava impenetrabile e che aveva sommerso la sua anima, già cominciavano a spuntare
sottili e teneri, giovani fili d'erba, che avrebbero finito col mettere radici e col ricoprire con
i loro germogli pieni di vita il suo dolore, cosicché presto esso sarebbe scomparso del tutto.
La ferita guariva dal di dentro.

       Alla fine di gennaio la principessina Mar'ja partì per Mosca e il conte insistette
affinché Nataša partisse con lei in modo da poter consultare dei medici.

                                                                                             1285
www.writingshome.com
                              Lev Nicolaevic Tolstoj – Guerra e pace




IV



      Dopo lo scontro presso Vjaz'ma, dove Kutuzov non era riuscito a trattenere le
proprie truppe desiderose di sbaragliare, tagliar fuori e così via, il successivo movimento
dei francesi in fuga e dei russi che li inseguivano era proseguito fino a Krasnoe senza che
vi fossero altre battaglie. La fuga dei francesi era così veloce che l'esercito russo non
riusciva a tener loro dietro, i cavalli della cavalleria e dell'artiglieria non riuscivano a
tenere il ritmo e le informazioni sui movimenti dei francesi erano sempre inesatte.

      Gli uomini dell'esercito russo erano talmente spossati da questo movimento
ininterrotto - quaranta miglia ogni ventiquattro ore - che era loro impossibile procedere
più rapidamente.

      Per valutare il grado di logorio dell'esercito russo basta intendere chiaramente il
significato di questo fatto: pur non avendo perduto, da Tarutino in poi, più dì cinquemila
uomini tra morti e feriti, pur non avendo perduto nemmeno cento prigionieri, l'esercito
russo, partito da Tarutino con centomila uomini, arrivò a Krasnoe con cinquantamila.

      Il rapido movimento dei russi all'inseguimento dei francesi ebbe sull'esercito russo
lo stesso effetto distruttivo che ebbe sui francesi la fuga. L'unica differenza era che
l'esercito russo si muoveva liberamente, senza sentirsi minacciato - come quello francese -
da una rovina incombente, e che i francesi malati che restavano indietro cadevano nelle
mani del nemico, mentre i russi che restavano indietro si trovavano a casa loro. La causa
principale del calo progressivo dell'esercito di Napoleone era la rapidità del movimento e
ne è indubbia prova il corrispondente calo delle truppe russe.

      Tutta l'attività di Kutuzov, come già a Tarutino e a Viaz'ma era rivolta soltanto - per
quanto era in suo potere - a non fermare quel movimento così esiziale per i francesi (come
avrebbero invece voluto a Pietroburgo e, nell'esercito, o generali russi), ma anzi a favorirlo,
facilitando così la marcia delle proprie truppe.

      Ma, oltre alla spossatezza che si era manifestata tra le truppe e alle enormi perdite
causate dalla rapidità del movimento, Kutuzov aveva anche un altro motivo per rallentare
il movimento delle proprie truppe e restare in attesa. L'obiettivo delle truppe russe era di
inseguire i francesi. L'itinerario dei francesi era ignoto e perciò, quanto più da presso le
nostre truppe inseguivano i francesi, tanta più strada finivano col percorrere. Solo
tenendosi a una certa distanza, era possibile tagliare per la via più breve i zig-zag compiuti
                                                                                          1286
www.writingshome.com
                              Lev Nicolaevic Tolstoj – Guerra e pace


dai francesi. Tutte le sapienti manovre, che i generali proponevano, consistevano sempre
in spostamenti di truppe e aumenti delle tappe di marcia, mentre l'unica cosa ragionevole
da farsi era diminuire queste tappe. E a quest'obiettivo, per tutto il corso della campagna,
da Mosca fino a Vilno, fu rivolta l'attenzione di Kutuzov, non occasionalmente né
temporaneamente, ma in modo così costante che non vi derogò nemmeno una volta.

       Non con l'intelligenza o con la scienza, ma con tutta la sua natura di russo Kutuzov
sapeva e sentiva ciò che sentiva ogni soldato russo: che i francesi erano vinti, che i nemici
scappavano e che bisognava accompagnarli fuori dai confini; ma nello stesso tempo
sentiva come ogni soldato tutto il peso di quella campagna inaudita per la rapidità e per la
stagione dell'anno in cui si svolgeva.

       Ai generali invece, soprattutto ai generali non russi, che desideravano distinguersi,
stupire, far prigioniero un duca o un re, a questi generali, ora che ogni battaglia risultava
turpe e insensata, pareva che fosse il momento giusto per dar battaglia e vincere qualcuno.
Kutuzov si limitava a stringersi nelle spalle quando costoro, uno dopo l'altro, gli
presentavano piani che coinvolgevano soldati quasi scalzi, senza pellicce, affamati che nel
giro di un mese, pur senza sostenere combattimenti, si erano ridotti della metà e che nel
migliore dei casi, se la fuga dei francesi continuava con quel ritmo, dovevano ancora
percorrere - per arrivare al confine - uno spazio maggiore di quello già percorso.

       Quest'aspirazione a distinguersi e a far manovre, a sbaragliare e tagliar fuori si
manifestava in modo particolarmente vistoso quando le truppe russe si imbattevano in
quelle francesi.

       Così accadde a Krasnoe, dove si credeva di trovare una delle tre colonne francesi e
ci si imbatté invece in Napoleone in persona, con sedicimila uomini. Nonostante tutti i
mezzi usati da Kutuzov per evitare uno scontro rovinoso e risparmiare le proprie truppe, a
Krasnoe si protrasse per tre giorni il massacro di torme sbandate di francesi da parte delle
sfinite truppe russe.

       Toll aveva scritto la sua disposizione: die erste Colonne marschirt, ecc. Come sempre,
la disposizione fu completamente ignorata. Il principe Eugenio Württemberg sparava,
dall'alto, al di là delle truppe francesi in fuga, e chiedeva rinforzi che non arrivarono. I
francesi, aggirando di notte i russi, si sparpagliarono, si rintanarono nei boschi e si
dispersero come meglio potevano.

       Miloradoviè, che diceva di non voler saper nulla della situazione alimentare del suo
corpo, proprio lui che non si faceva mai trovare quando ce n'era bisogno, «chealier sans peur
et sans reproche,» come amava chiamarsi, e con un gran debole per le trattative con i
                                                                                        1287
www.writingshome.com
                                Lev Nicolaevic Tolstoj – Guerra e pace


francesi, mandava parlamentari a chiedere la resa, perdeva tempo e non rispettava gli
ordini.

       «Ragazzi, vi regalo questa colonna,» diceva, avvicinandosi alle truppe e indicando i
francesi ai soldati di cavalleria.

       E la cavalleria, su cavalli che si reggevano a stento in piedi, incitandoli con le
sciabole e gli sproni, al piccolo trotto dopo grandi sforzi si avvicinavano alla colonna che
era stata loro regalata, ossia a una torma di francesi assiderati e affamati, e la colonna
donata gettava le armi e si arrendeva, come peraltro già da tempo desiderava fare.

       A Krasnoe furono presi ventiseimila prigionieri, centinaia di cannoni e un bastone
che era denominato «bastone del maresciallo» e si discusse su chi quel giorno si fosse
maggiormente distinto. Complessivamente erano soddisfatti, anche se si rammaricavano
di non aver catturato Napoleone o almeno un eroe o un maresciallo, e se ne
rimproveravano a vicenda, accusando soprattutto Kutuzov.

       Questi uomini, che trascinati dalle passioni erano i ciechi strumenti della tristissima
legge della necessità, si consideravano degli eroi e presumevano di fare le cose più degne e
più nobili. Accusavano Kutuzov e dicevano che fin dall'inizio della campagna egli aveva
impedito loro di vincere Napoleone; che pensava solo a soddisfare le sue passioni e non
s'era voluto muovere da Polotnjanye Zavody perché lì stava al sicuro; che a Krasnoe aveva
fermato il movimento delle truppe perché, venuto a conoscenza della presenza di
Napoleone, si era completamente disorientato; che non era insensato supporre che fosse in
combutta con Napoleone, che quest'ultimo lo avesse pagato, ecc. ecc.

       E non furono solo i contemporanei, trascinati dalle passioni, a dire cose del genere;
anche la posterità e la storia hanno giudicato grand Napoleone, mentre Kutuzov è stato
giudicato dagli stranieri un vecchio cortigiano scaltro, debole e corrotto, e dai russi come
qualcosa di indefinibile, una specie di fantoccio, utile solo per il suo nome russo.



V



       Nel 1812 e nel 1813 Kutuzov fu apertamente accusato di aver commesso degli
errori. L'imperatore era scontento di lui. E nella storia scritta di recente secondo le direttive
del sovrano si ribadisce che Kutuzov è stato un cortigiano scaltro e falso, che tremava al


                                                                                            1288
www.writingshome.com
                               Lev Nicolaevic Tolstoj – Guerra e pace


solo sentir nominare Napoleone e che con i suoi errori a Krasnoe e alla Berezina privò le
truppe russe della gloria, ossia di una completa vittoria sui francesi.

       Tale è il destino non dei grandi uomini, non du grand homme, che l'intelligenza russa
non ammette, ma di quei rari uomini, sempre isolati, che afferrano la volontà della
Provvidenza e sottomettono ad essa la loro volontà personale. L'odio e il disprezzo della
folla puniscono questi uomini per il fatto di aver intuito le leggi supreme.

       Per gli storici russi (è strano e penoso ammetterlo) Napoleone, quest'insignificante
strumento della storia, che mai e in nessun luogo, nemmeno in esilio, dimostrò dignità
umana, Napoleone è oggetto di ammirazione e di entusiasmo; egli è grand. Kutuzov
invece, che dal principio alla fine della sua attività nel 1812, da Borodino fino a Vilno,
senza mai smentire se stesso con una sola azione o una sola parola, offre un esempio,
straordinario nella storia, di abnegazione e di consapevolezza del futuro significato degli
avvenimenti, Kutuzov ci viene presentato come qualcosa di indefinibile, una persona
dappoco, e parlando di lui e del 1812 gli storici non riescono a nascondere la vergogna.

       È peraltro difficile immaginare un personaggio storico, la cui attività sia stata così
immutabilmente e costantemente rivolta a un unico scopo. È difficile immaginare uno
scopo più degno e più conforme alla volontà di tutto un popolo. Ancor più difficile è
trovare nella storia un altro esempio in cui lo scopo che un personaggio storico si
prefiggeva sia stato raggiunto così perfettamente come quello al cui conseguimento fu tesa
tutta l'attività di Kutuzov nel 1812.

       Kutuzov non parlò mai dei quaranta secoli che lo guardavano dall'alto delle
Piramidi, dei sacrifici che faceva per la patria, delle imprese che aveva intenzione di
compiere o aveva compiuto: in genere non parlava mai di sé, non recitava nessuna parte,
sembrava il più semplice e il più comune degli uomini, e diceva le cose più semplici e più
comuni. Scriveva lettere alle figlie e a Madame de Staël, leggeva romanzi, amava la
compagnia delle belle donne, scherzava con i generali, con gli ufficiali e con i soldati e non
contraddiceva mai le persone che volevano dimostrargli una qualsiasi cosa. Quando il
conte Rastopèin gli si avvicinò al galoppo sul ponte Jauzskij rivolgendogli rimproveri
personali sul disastro di Mosca e gli disse: «Come mai avevate promesso di non
abbandonare Mosca senza dar battaglia?», Kutuzov rispose: «E io non abbandonerò Mosca
senza dare battaglia,» sebbene Mosca fosse già abbandonata. Quando Arakèelev, inviato
dall'imperatore, disse che bisognava dare a Iermolov il comando dell'artiglieria, Kutuzov
rispose: «Sì, lo stavo dicendo proprio ora» sebbene un minuto prima avesse detto tutt'altra
cosa. Che cosa poteva importare a lui, che era allora il solo a capire tutto l'enorme
significato degli avvenimenti in mezzo alla moltitudine dissennata che lo circondava, che
                                                                                         1289
www.writingshome.com
                                 Lev Nicolaevic Tolstoj – Guerra e pace


poteva importargli che il conte Rastopèin attribuisse la rovina della capitale a lui o a se
stesso? Ancor meno poteva interessarlo chi dovesse essere nominato comandante
dell'artiglieria.

       Non soltanto in questi casi, ma costantemente, quest'uomo ormai vecchio, giunto
grazie alla sua esperienza alla convinzione che i pensieri e le parole che li esprimono non
sono le forze motrici degli uomini, pronunciò parole assolutamente prive di senso, le
prime che gli venivano in mente.

       Ma questo stesso uomo, così noncurante delle proprie parole, in tutta la sua attività
non disse mai una parola in disaccordo con quell'unico scopo al cui conseguimento mirava
durante tutto il corso della guerra. Sicuramente senza volerlo, con la penosa certezza di
non essere capito, più volte e nelle più diverse circostanze espresse il proprio pensiero. A
partire dalla battaglia di Borodino, che segnò l'inizio del suo disaccordo con quelli che lo
circondavano, egli solo affermò che la battaglia di Borodino era una vittoria (e lo ripeté sia
oralmente che nei rapporti e nelle relazioni fino alla morte). Egli solo disse che la perdita di
Mosca non era la perdita della Russia. E a Lauriston che faceva proposte di pace rispose che
non poteva esserci pace perché tale era la volontà del popolo; egli solo durante la ritirata dei
francesi disse che tutte le nostre manovre non erano necessarie, che tutto si sarebbe svolto per
conto suo meglio di come noi lo desideravamo, che al nemico si devono fare ponti d'oro, che né la
battaglia di Tarutino né quella di Víaz'ma, né quella di Krasnoe erano necessarie, che bisognava
arrivare con qualche cosa al confine, che non avrebbe dato un solo russo per dieci francesi.

       Quest'uomo che viene fatto passare per un cortigiano, che mente ad Arakceev per
compiacere il sovrano, è il solo ad affermare - guadagnandosi con ciò l'avversione
dell'imperatore - che continuare la guerra oltre il confine è dannoso e inutile.

       Ma le sole parole non basterebbero a dimostrare che egli allora coglieva il
significato di quanto stava accadendo. Le sue azioni, tutte, senza eccezioni, sono rivolte ad
unico scopo scandito in tre momenti: 1) tendere tutte le forze in vista dello scontro con i
francesi; 2) vincerli; 3) cacciarli dalla Russia, alleviando il più possibile le sofferenze del
popolo e dell'esercito.

       Proprio lui, il temporeggiatore Kutuzov, il cui motto è pazienza e tempo, il nemico
delle azioni decisive, dà battaglia a Borodino, rivestendone i preparativi di una solennità
senza precedenti. Proprio lui che ad Austerlitz, prima dell'inizio della battaglia, aveva
sostenuto che sarebbe stata perduta, a Borodino, nonostante le affermazioni dei generali
che la battaglia era perduta, nonostante non vi siano altri esempi nella storia di un esercito
costretto a ritirarsi dopo aver vinto una battaglia, lui solo, in contrasto con tutti, sostiene (e

                                                                                               1290
www.writingshome.com
                                Lev Nicolaevic Tolstoj – Guerra e pace


lo sosterrà sempre fino alla morte) che la battaglia di Borodino è stata una vittoria. Lui solo
durante tutta la ritirata insiste affinché non vi siano altri combattimenti, che ormai sono
inutili, che non si incominci una nuova guerra e non si oltrepassino ì confini della Russia.

       È facile ora capire il significato degli avvenimenti, purché non si attribuiscano
all'attività delle masse gli scopi che erano nella mente solo di una decina di persone,
giacché abbiamo sotto gli occhi tutti gli avvenimenti con le loro conseguenze.

       Ma in che modo questo vecchio, solo contro l'opinione di tutti, riuscì ad intuire così
bene il significato del carattere popolare di quanto stava accadendo da non tradirlo
neanche una volta in tutta la sua attività?

       Questa straordinaria capacità di penetrazione della vera natura degli avvenimenti
in via di svolgimento aveva le sue origini in quel sentimento popolare che Kutuzov aveva
in sé in tutta la sua purezza e in tutta la sua forza.

       Solo il fatto di aver avvertito in lui questo sentimento indusse il popolo ad eleggere
per vie così strane, contro la volontà dello zar, questo vecchio in disgrazia a
rappresentante della guerra nazionale. E solo questo sentimento lo elevò a quella
superiore altezza umana dalla quale egli, comandante in capo, indirizzava e dirigeva tutte
le sue forze non ad uccidere e ad annientare degli uomini, ma a salvarli e a risparmiarli.

       Questa figura semplice, modesta, e perciò veramente grande, non poteva essere
calata nella falsa forma dell'eroe europeo, presunto condottiero di uomini, che la storia ha
inventato.

       Per il lacchè non può esistere un grand'uomo, poiché il lacchè ha un concetto tutto
suo della grandezza.



VI



       Il 5 novembre fu il primo giorno della cosiddetta battaglia di Krasnoe. Verso sera,
quando ormai, dopo molte discussioni ed errori dei generali, che avevano condotto le
truppe dove non dovevano e dopo l'invio di molti aiutanti di campo con contrordini, era
chiaro che il nemico era in fuga su tutta la linea e non poteva esserci e non ci sarebbe stata
una battaglia, Kutuzov lasciò Krasnoe e si recò a Dobroe, dove era stato trasferito in quel
giorno il quartier generale.

                                                                                          1291
www.writingshome.com
                               Lev Nicolaevic Tolstoj – Guerra e pace


       La giornata era limpida e gelida. Kutuzov procedeva verso Dobroe sulla sua grassa
cavallina bianca, con un enorme seguito di generali che, scontenti di lui, mormoravano alle
sue spalle. Lungo tutta la strada si accalcavano, riscaldandosi ai fuochi, gruppi di
prigionieri francesi catturati nella giornata (quel giorno ne erano stati presi settemila). Non
lontano da Dobroe, sulla via, vicino a una lunga fila di cannoni francesi staccati dai cavalli
da un'immensa folla di prigionieri, laceri, bendati e mezzi nudi si levava un fitto brusio.
All'avvicinarsi del comandante in capo, si fece silenzio e tutti gli occhi si fissarono su
Kutuzov che avanzava lentamente lungo la strada con il berretto bianco dall'orlo rosso e il
cappotto imbottito che gli faceva la gobba sulle spalle curve. Uno dei generali riferì a
Kutuzov sul luogo in cui erano stati catturati i pezzi e i prigionieri.

       Kutuzov pareva assorto e non ascoltava le parole del generale. Con aria scontenta e
preoccupata scrutava con attenzione e insistenza quelle figure di prigionieri che avevano
un aspetto particolarmente miserevole. I soldati francesi avevano per lo più il volto
deturpato dai congelamenti al naso e alle guance e quasi tutti avevano occhi rossi, gonfi e
purulenti.

       Un gruppetto di francesi era fermo sul ciglio della strada e due soldati - uno con la
faccia ricoperta di piaghe - laceravano con le mani un pezzo di carne cruda. C'era qualcosa
di terribile e di animalesco nello sguardo che gettarono su coloro che passavano e
nell'espressione irosa con cui il soldato piagato, dopo aver guardato Kutuzov, si voltò
subito dall'altra parte e continuò nel suo lavoro.

       Kutuzov guardò a lungo e attentamente i due soldati; aggrottò ancor di più le
sopracciglia, strizzò gli occhi e scosse pensieroso la testa. Più oltre notò un soldato russo
che ridendo e battendo la mano sulla spalla di un francese, gli diceva qualcosa con aria
cordiale. Kutuzov scosse di nuovo la testa con la stessa espressione di poco prima.

       «Che cosa mi stavi dicendo?» domandò al generale che continuava il suo rapporto e
richiamava l'attenzione del comandante in capo sulle bandiere prese ai francesi che erano
allineate davanti allo schieramento del reggimento Preobražebskij.

       «Ah, le bandiere!» esclamò, distogliendosi con evidente sforzo dall'oggetto dei suoi
pensieri. Guardò distrattamente in quella direzione. Migliaia di occhi lo fissavano
aspettando una sua parola.

       Si fermò davanti al reggimento Preobražebskij, sospirò gravemente e chiuse gli
occhi. Qualcuno del seguito fece cenno ai soldati che reggevano le bandiere di avvicinarsi
e di poggiarle con le aste intorno al comandante in capo. Kutuzov rimase per qualche
minuto in silenzio e poi, chiaramente di malavoglia, come chi si sottopone a un dovere,
                                                                                          1292
www.writingshome.com
                               Lev Nicolaevic Tolstoj – Guerra e pace


alzò il capo e incominciò a parlare. Gli ufficiali gli si affollarono intorno. Con sguardo
attento abbracciò la cerchia degli ufficiali, riconoscendone alcuni.

      «Ringrazio tutti!» disse, rivolgendosi ai soldati e poi di nuovo agli ufficiali. Nel
silenzio che si era stabilito intorno a lui le parole, pronunciate lentamente, si stagliarono
nitidamente. «Ringrazio tutti per il fedele e difficile servizio. La vittoria è completa e la
Russia non vi dimenticherà. Gloria a voi nei secoli!» Fece una pausa guardandosi intorno.
«Curvagli, curvagli la testa,» disse a un soldato che reggeva un'aquila francese e che,
inavvertitamente, l'aveva inchinata davanti alla bandiera del reggimento Preobražebskij.
«Più in basso, più in basso; ecco, così. Urrà, ragazzi!» esclamò poi, rivolgendosi ai soldati
con un rapido movimento del mento.

      «Urrà-ra-ra!» urlarono migliaia di voci.

      Mentre i soldati gridavano, Kutuzov si piegò sulla sella, chinò il capo e il suo occhio
ebbe un lampo dolce, quasi ironico.

      «Ho ancora una cosa da dirvi, ragazzi,» disse non appena tornò il silenzio.

      E tutto ad un tratto la voce e l'espressione del volto mutarono: cessò di parlare il
comandante in capo e incominciò a parlare un uomo semplice, vecchio che aveva ora,
evidentemente, qualcosa di importante da dire ai suoi compagni.

      Nella folla degli ufficiali e tra le file dei soldati si produsse un certo movimento in
modo da poter sentire meglio ciò che egli avrebbe detto.

      «Ecco dunque. Lo so che per voi è dura, ma che volete farci! Abbiate pazienza, non
ne avremo ancora per molto. Quando avremo mandato via i nostri ospiti, allora ci
riposeremo. Dei vostri servigi lo zar non si dimenticherà. Per voi è dura, eppure siete a
casa vostra; loro, lo vedete in che stato sono ridotti,» disse indicando i prigionieri. «Peggio
degli ultimi pezzenti. Finché erano forti, non ci siamo risparmiati, ma ora è diverso. Anche
loro sono uomini. Non è così?»

      Si guardava attorno e negli sguardi ostinati, rispettosamente interrogativi, fissi su di
lui, leggeva un consenso alle proprie parole: la sua faccia si illuminava sempre di più di un
mite sorriso senile, che s'increspava a raggera agli angoli delle labbra e degli occhi. Tacque
e come perplesso chinò il capo.

      «Ma c'è da dire però: chi li ha invitati qui? Ben gli sta, fi... di...» esclamò ad un tratto,
alzando il capo. E agitando lo scudiscio, per la prima volta durante tutta la campagna, si


                                                                                              1293
www.writingshome.com
                                Lev Nicolaevic Tolstoj – Guerra e pace


allontanò al galoppo dai soldati che sghignazzando allegramente e urlando urrà,
rompevano le file.

       Era difficile che le truppe avessero capito le parole di Kutuzov. Nessuno avrebbe
saputo ripetere il contenuto del discorso del feldmaresciallo, in principio solenne e poi alla
fine alla buona da vecchio saggio, ma il senso cordiale del discorso fu capito, non solo, ma
proprio quello stesso sentimento di grandiosa solennità unito alla pietà verso i nemici e
alla consapevolezza di essere dalla parte della ragione, espresso da quella bonaria
imprecazione senile, quello stesso sentimento era in fondo all'anima di ogni soldato e si
espresse in quell'urlo gioioso e prolungato. Quando, poco dopo, uno dei generali chiese al
comandante in capo se voleva far venire la carrozza, Kutuzov, nel rispondere,
inaspettatamente ebbe un singhiozzo, dato che era evidentemente in preda a una forte
emozione.



VII



       L'8 novembre, ultimo giorno dei combattimenti di Krasnoe, quando le truppe
arrivarono al luogo di pernottamento, imbruniva già. La giornata era stata tranquilla,
gelida, con una neve rada e leggera, e verso sera il cielo si rasserenò. Attraverso i fiocchi di
neve si scorgeva un cielo stellato di un nero violaceo e il gelo prese a mordere di più.

       Il reggimento dei moschettieri, che aveva lasciato Tarutino con tremila uomini e ora
ne contava solo novecento fu uno dei primi ad arrivare al luogo stabilito per il
pernottamento, un villaggio sulla strada maestra. I furieri comunicarono che tutte le isbe
erano già occupate da francesi malati o morti, da soldati della cavalleria e da comandi
militari. Restava libera soltanto una isba per il comandante del reggimento.

       Il comandante del reggimento vi si diresse a cavallo. Il reggimento attraversò il
villaggio e dispose a fascio i fucili presso le ultime isbe sulla strada.

       Come un enorme animale dalle molte membra, il reggimento si accinse a prepararsi
tana e cibo. Una parte dei soldati si sparpagliò, con la neve che arrivava fino al ginocchio,
in un bosco di betulle sulla destra del villaggio; e subito nel bosco si udì il rumore delle
asce, delle daghe, lo schianto dei rami che si spezzavano e un allegro vocio; un'altra parte
si dava da fare intorno al centro dei carriaggi e dei cavalli riuniti in gruppo, tirando fuori
marmitte, gallette e dando da mangiare ai cavalli; una terza parte si sparpagliò nel
villaggio, a preparare gli alloggi per la gente dei comandi, estraendo dalle isbe i cadaveri
                                                                                           1294
www.writingshome.com
                               Lev Nicolaevic Tolstoj – Guerra e pace


dei francesi e strappando assi, travi e paglia dai tetti per accendere i fuochi del bivacco e
farne graticciate da riparo.

       Una quindicina di soldati oltre le isbe, all'estremità del villaggio, faceva dondolare
con allegre grida l'alta graticciata di una rimessa dalla quale era già stato asportato il tetto.

       «Sù, sù, tutti insieme, forza!» gridavano le voci e nel buio della notte l'enorme
parete della graticciata oscillava con un crepitio di ghiaccio. I pali inferiori scricchiolavano
sempre di più e infine la graticciata crollò a terra insieme con i soldati che vi premevano
sopra. Si sentirono grida e risate di rozza allegria.

       «Dai! In due! Dà qua la leva! Ecco, così. Dove vai a ficcarti?»

       «Sù, tutti insieme... Fermi, ragazzi!... Aspettate la voce!»

       Tutti tacquero e una voce non forte, vellutata e gradevole intonò una canzone. Alla
fine della terza strofa, all'unisono allo spegnersi dell'ultima nota, venti voci gridarono
concordemente:

       «Uuuuh! Ci siamo! Tutti insieme! Dateci sotto, ragazzi!»

       Ma nonostante gli sforzi la graticciata non si spostò che di poco e nel silenzio che
subentrò si sentiva ansimare faticosamente.

       «Ehi, voi della sesta compagnia! Diavoli, demoni! Date una mano... Anche a voi
faremo comodo!»

       Una ventina di uomini della sesta compagnia, che erano diretti al villaggio, si
unirono a quelli che trascinavano la graticciata; quest'ultima, lunga circa una decina di
metri e alta due, cominciò a muoversi in avanti lungo la via del villaggio, piegandosi,
schiacciando e segando le spalle dei soldati ansimanti.

       «Cammina, su... Ora casca... Che hai da fermarti? Ma guarda un po'...»

       Parolacce e allegre imprecazioni si susseguivano ininterrottamente.

       «Ma che fate?» si udì all'improvviso la voce dal timbro autoritario di un sergente
che accorreva verso quelli che portavano la graticciata. «Qui vicino ci sono i signori
ufficiali, nell'isba c'è il generale in persona e voi diavoli, bestemmiatori... Ve la faccio
vedere io!» gridò il sergente e sferrò un pugno nella schiena del primo soldato che gli
capitò sottomano. «Non potete far piano?»



                                                                                             1295
www.writingshome.com
                                 Lev Nicolaevic Tolstoj – Guerra e pace


       Tutti ammutolirono. Il soldato colpito tossendo prese a pulirsi la faccia che gli si era
scorticata a sangue nell'urto contro la graticciata.

       «Vedi un po', demonio, come picchia! Tutto il muso mi ha fatto insanguinare,» disse
a bassa voce timidamente, quando il sergente si fu allontanato.

       «Perché, non ti è piaciuto?» chiese una voce ilare e i soldati moderando il tono della
voce, ripresero a muoversi.

       Usciti dal villaggio, ripresero a parlare ad alta voce, e a bestemmiare come prima.

       Nell'isba davanti alla quale erano passati i soldati si erano radunati i massimi gradi
dell'esercito che, sorseggiando il tè, conversavano animatamente sulla giornata trascorsa e
sulle manovre che si progettavano per il futuro. Si pensava di fare una marcia laterale
sulla sinistra, tagliar fuori il viceré e catturarlo.

       Quando i soldati arrivarono a destinazione con la graticciata, i fuochi delle cucine
divampavano già da tutte le parti. La legna crepitava, la neve si scioglieva e nere ombre di
soldati andavano avanti e indietro per tutto lo spiazzo di terreno occupato, su cui era stata
battuta la neve.

       Asce e daghe erano ovunque al lavoro. Ogni cosa veniva fatta senza bisogno di
ordini. Si trasportava legna di scorta per la notte, si impiantavano piccole capanne per gli
ufficiali, si facevano bollire le marmitte, si mettevano in ordine fucili e munizioni.

       La graticciata trascinata fin là dalla settima compagnia venne collocata a
semicerchio verso settentrione, puntellata con pali; davanti ad essa venne acceso un fuoco.
Suonò la ritirata, si fece l'appello, si cenò e ci si dispose per la notte intorno ai fuochi; chi
aggiustava le calzature, chi fumava la pipa, chi, spogliatosi completamente, si cacciava di
dosso i pidocchi con l'acqua bollente.



VIII



       Si potrebbe credere che nelle condizioni di durezza inverosimile in cui si trovavano
in quel periodo i soldati russi - prive di scarpe invernali, senza pellicce, senza un tetto
sopra il capo, in mezzo alla neve, con diciotto gradi sotto zero, senza viveri a sufficienza
(non sempre le razioni raggiungevano in tempo l'esercito) - si potrebbe credere che i
soldati presentassero lo spettacolo più triste e desolante.
                                                                                            1296
www.writingshome.com
                                Lev Nicolaevic Tolstoj – Guerra e pace


         Al contrario, in nessun altro momento, neppure nelle migliori condizioni materiali,
il nostro esercito ebbe un aspetto più vivace e animato. Questo dipendeva dal fatto che
ogni giorno venivano eliminati dall'esercito tutti coloro che incominciavano a deprimersi o
a indebolirsi. Gli uomini spezzati nel fisico e moralmente abbattuti erano rimasti già da
tempo indietro; restava soltanto il fior fiore delle truppe dal punto di vista fisico e morale.

         Presso l'ottava compagnia, che aveva innalzato la graticciata a riparo, si era nel
frattempo raccolta più gente che altrove. Si erano seduti lì anche due sergenti maggiori e il
fuoco vi crepitava più intensamente che altrove. In cambio del diritto di sedersi al riparo
della graticciata, si esigeva un po' di legna.

         «Ehi, Makeev, ma che fai... Sei scomparso o ti hanno mangiato i lupi? Porta della
legna,» gridò un soldato dalla faccia rossa, di pelo fulvo, che strizzava gli occhi e sbatteva
le palpebre per il fumo, ma non si allontanava dal fuoco. «Scomodati almeno tu,
cornacchia, porta della legna,» disse rivolto a un altro.

         L'uomo fulvo non era né un sottufficiale né un caporale, ma un soldato semplice
nerboruto, che perciò comandava quelli che erano più deboli di lui. Il soldato
soprannominato cornacchia, magro, piccolo, con un naso aguzzo si alzò docilmente per
eseguire l'ordine, ma, in quel momento, nel riverbero del fuoco si delineò la sagoma sottile
e bella di un giovane soldato che portava un fascio di legna.

         «Dà qua. Ecco quello che ci voleva!»

         Spaccarono la legna, la compressero, fecero vento con le bocche e con le falde dei
cappotti e la fiamma sibilò e crepitò. I soldati si avvicinarono e accesero le pipe. Il soldato
giovane e leggiadro che aveva portato la legna si piantò i pugni sui fianchi e cominciò a
battere per terra con agilità e destrezza i piedi intirizziti.

         «Ah, mammina, la rugiada è fredda ma bella, e si parte moschettiere...»
canterellava, ed era come se ad ogni sillaba della canzone fosse interrotto da un
singhiozzo.

         «Ehi, ti voleranno via le suole!» gridò il soldato rossiccio, vedendo che il ballerino
aveva una suola mezzo staccata. «Accidenti che impeto!»

         Il ballerino si fermò, strappò il pezzo di suola che sbatteva per aria e lo gettò nel
fuoco.




                                                                                           1297
www.writingshome.com
                              Lev Nicolaevic Tolstoj – Guerra e pace


       «Hai ragione, fratello,» e sedutosi tirò fuori dallo zaino un pezzo di panno francese,
turchino, con cui si fasciò un piede. «È colpa del caldo,» aggiunse, stendendo i piedi verso
il fuoco.

       «Presto ce ne daranno di nuove. Dicono che quando li avremo battuti
completamente, ne daranno due paia a tutti.»

       «Ma hai visto quel figlio di un cane di Petrov, è rimasto indietro,» disse un sergente.

       «Me n'ero accorto da un pezzo,» disse un altro.

       «Beh, era un po' deboluccio...»

       «Anche nella terza compagnia, dicono, ieri sono mancati all'appello nove uomini.»

       «Lo credo, giudica un po' tu: quando ti si congelano i piedi, dove puoi andare?»

       «Ehi, basta con queste chiacchiere!» disse il sergente maggiore.

       «O vuoi che capiti anche a te la stessa cosa?» disse un vecchio soldato, rivolgendosi
con aria di rimprovero a quello che aveva parlato dei piedi che gli si stavano congelando.

       «Ma tu che cosa credi,» proruppe a un tratto con voce stridula e tremante,
sollevandosi d'improvviso da dietro il fuoco, il soldato dal naso aguzzo che chiamavano
cornacchia. «Chi è grasso diventa magro, e chi è già magro muore. Guardate me, per
esempio. Non ce la faccio più,» disse con tono deciso rivolgendosi al sergente, «ordina che
mi mandino all'ospedale, i reumatismi mi hanno distrutto, altrimenti resto lo stesso per
strada...»

       «Su, basta, basta,» disse pacatamente il sergente.

       Il soldatino tacque e la conversazione proseguì.

       «Oggi non se ne sono presi pochi di questi francesi, ma nessuno che avesse delle
vere scarpe, macché, solo l'apparenza,» disse un soldato, incominciando un nuovo
discorso.

       «Sono sempre i cosacchi che gliele levano. Hanno ripulito un'isba per il colonnello e
li hanno portati fuori. Fanno pena a guardarli, ragazzi,» disse il ballerino. «Li hanno
spogliati, e ce n'era uno ancora vivo, ci crederesti, che borbottava chissà che cosa nella sua
lingua.»



                                                                                          1298
www.writingshome.com
                               Lev Nicolaevic Tolstoj – Guerra e pace


       «Però è gente pulita, ragazzi,» disse il primo. «Bianca, ecco, bianca come una
betulla, e ce n'è di coraggiosi, insomma d'animo nobile.»

       «E tu che ti credevi? Ne hanno preso da ogni ceto.»

       «Eppure non sanno dire nulla alla maniera nostra,» disse il ballerino con un sorriso
perplesso. «Io gli dico: "Di che re sei?" e quello borbotta alla sua maniera. Che gente
stramba!»

       «Ma questa sì che è curiosa, fratelli miei,» continuò quello che si era stupito della
loro pelle bianca, «i contadini delle parti di Možajsk raccontavano che quando si sono
messi a portar via i morti, dove c'era stata la battaglia ed era già un mese che stavano lì,
erano bianchi come la carta, puliti, e non puzzavano per niente.»

       «Come si spiegherà? Forse per via del freddo?» domandò uno.

       «Però che intelligenza! Per via del freddo! Ma se allora faceva caldo! Se fosse stato
per il freddo, neanche i nostri si sarebbero putrefatti. E invece, dice, se ti avvicinavi a uno
dei nostri, era pieno di vermi e dovevi turarti il naso col fazzoletto e voltare il muso
dall'altra parte per portarli via: una cosa impossibile. E quelli invece, bianchi come la carta,
non puzzavano proprio per niente.»

       Tutti tacquero.

       «Dipenderà da quello che mangiano,» disse il sergente, «roba da signori.»

       Nessuno fece obiezioni.

       «Diceva quel contadino di Možajsk, dove c'è stata la battaglia, che li hanno prelevati
da dieci villaggi, e per venti giorni hanno continuato a portarne via, eppure lì ce n'erano
ancora. E i lupi, diceva...»

       «Quella sì che è stata una battaglia sul serio,» disse il vecchio soldato. «Ce n'era di
cose da raccontare; ma tutto quello che è venuto dopo... solo una tortura per la gente.»

       «Proprio così, zio. E infatti l'altro ieri gli siamo andati addosso, ma quelli non si
lasciano accostare. Subito a buttar via i fucili e a mettersi in ginocchio. Pardon, dicono. E
questo è solo un esempio. Dicono che persino Polione in persona Platov lo abbia preso due
volte. Ma non sapeva la parola magica. Lo acchiappa, lo acchiappa, ma quello gli diventa
un uccello tra le mani e se ne vola via. E non c'è maniera neanche di ammazzarlo.»



                                                                                           1299
www.writingshome.com
                                 Lev Nicolaevic Tolstoj – Guerra e pace


          «Sei bravo a raccontar fandonie Kiselëv, ti sto a guardare con gli occhi fuori della
testa.»

          «Macché fandonie, è la pura verità.»

          «Fosse stato per me, l'avrei acchiappato e poi sotterrato. E sopra un palo di pioppo.
Troppa gente ha rovinato.»

          «In qualche modo la faremo finita. Non andrà più in giro!» disse sbadigliando il
vecchio soldato.

          La conversazione cessò; i soldati incominciarono a sistemarsi per dormire.

          «Guarda quante stelle, una cosa incredibile! Pare quando le donne stendono la
tela,» disse un soldato ammirando la via lattea.

          «Buon segno, ragazzi, di una buona annata di grano.»

          «Ci vorrebbe ancora della legna.»

          «La schiena te la scaldi, ma la pancia si gela. Roba da matti!»

          «Oh, Signore!»

          «Che hai da spingere? È solo per te il fuoco? Guardalo come si è stravaccato!»

          Nel silenzio sopraggiunto si udiva il russare di qualcuno già addormentato; gli altri
continuavano a rigirarsi cercando di scaldarsi e ogni tanto si scambiavano qualche parola.
Da un fuoco lontano un centinaio di passi, giungevano allegre risate.

          «Senti come se la spassano alla quinta compagnia,» disse un soldato. «E quanta
gente, un mucchio!»

          Un soldato si alzò e si diresse verso la quinta compagnia.

          «C'è proprio da ridere,» disse tornando. «Ci sono due francesi. Uno è mezzo
assiderato, ma l'altro è tutto pepe, un accidenti! Canta delle canzoni.»

          «Davvero? Andiamo a vedere.»

          Diversi soldati si diressero verso la quinta compagnia.



IX

                                                                                           1300
www.writingshome.com
                                 Lev Nicolaevic Tolstoj – Guerra e pace




         La quinta compagnia si era accampata proprio sul ciglio del bosco. Un grande falò
divampava vivido in mezzo alla neve, illuminando i rami degli alberi appesantiti dalla
brina.

         Nel cuore della notte i soldati della quinta compagnia avevano sentito nel bosco dei
passi sulla neve e dei rami scricchiolare.

         «Ragazzi, una strega,» disse un soldato.

         Tutti alzarono la testa, mettendosi in ascolto, e dal bosco, nella chiara luce del fuoco,
avanzarono due figure stranamente vestite che si sorreggevano a vicenda.

         Erano due francesi che si erano nascosti nel bosco. Con voce rauca, dicendo
qualcosa in un linguaggio incomprensibile ai soldati, si avvicinavano al fuoco. Il più alto
di statura, con un berretto da ufficiale, sembrava completamente sfinito. Raggiunto il
fuoco, tentò di sedersi, ma crollò a terra. L'altro, piccolo, tarchiato, con le guance fasciate
da un fazzoletto, un soldato semplice, era in condizioni migliori. Sorresse il compagno e
indicando la bocca disse qualcosa. I soldati circondarono i francesi, stesero per terra un
cappotto per sdraiarvi il malato e portarono a entrambi kaša e vodka.

         L'ufficiale francese allo stremo delle forze era Ramballe; quello con la faccia bendata
il suo attendente Morel.

         Dopo che ebbe bevuto della vodka e divorato una gavetta di kaša, Morel fu preso
all'improvviso da un accesso di morbosa allegria e incominciò a parlare a mitraglia ai
soldati che non capivano una sola parola. Ramballe invece aveva rifiutato il cibo e se ne
stava sdraiato in silenzio vicino al fuoco; appoggiato su un gomito guardava i soldati russi
con occhi rossi dall'espressione insensata. Emetteva a tratti un gemito prolungato, e poi
ripiombava nel silenzio. Morel, indicando le spalline, cercava di far capire ai soldati che si
trattava di un ufficiale e che bisognava riscaldarlo. Un ufficiale russo che si era avvicinato
al fuoco, mandò a chiedere al colonnello se era disposto ad ospitarlo nella sua isba in
modo da farlo riscaldare; e quando si seppe che il colonnello aveva ordinato di condurgli
l'ufficiale, informò Ramballe che poteva andare. Egli si alzò e fece per avviarsi, ma barcollò
e sarebbe caduto se non fosse stato sorretto da un soldato che gli era accanto.

         «Come? Non ce la fai?» disse un soldato, ammiccando ironicamente verso
Ramballe.



                                                                                             1301
www.writingshome.com
                                   Lev Nicolaevic Tolstoj – Guerra e pace


       «Ehi, scemo! Che hai da parlare a vanvera? Un contadino, davvero un
contadinaccio,» si udì dire da varie parti in tono di rimprovero al soldato motteggiatore.

       Attorniarono Ramballe, due soldati lo issarono sulle braccia incrociate e lo
portarono all'isba. Ramballe aveva passato le braccia attorno al collo dei soldati e mentre
lo portavano prese a dire in tono lamentoso:

       «Oh, mes braves, oh mes bons, mes bons amis! Voilà des hommes! Oh, mes braves, mes bons
amis!» e come un bambino appoggio il capo sulla spalla di un soldato.

       Intanto Morel era seduto nel posto migliore, attorniato dai soldati.

       Morel, un francese piccolo e tarchiato, con gli occhi infiammati e lacrimosi, oltre al
fazzoletto annodato sopra il berretto come usano le contadine, indossava una pelliccetta
da donna. Palesemente brillo, cingeva con un braccio un soldato seduto accanto a lui e
cantava con voce rauca e spezzata una canzonetta francese. I soldati guardandolo si
sbellicavano dal ridere.

       «Su, su, insegnami, com'è? Io imparo subito. Come è?...» diceva un cantore burlone
che Morel teneva abbracciato.

       «Vive Henri quatre! Vive ce roi vaillant!» canterellò Morel ammiccando con un occhio.
«Ce diable à quatre...»

       «Vivaricà! Vis seruvarù! Sidiablacà...» ripeté il soldato agitando una mano e
afferrando realmente il motivo.

       «Bravo, bene! Oh, oh, oh, oh, oh...» si levò da varie parti una rozza gioiosa ilarità.

       Anche Morel rideva facendo smorfie.

       «Su, dacci sotto!»



       «Qui eut le triple talent

       De boire, de battre

       Et d'être un vert galant ...»




                                                                                           1302
www.writingshome.com
                                Lev Nicolaevic Tolstoj – Guerra e pace


       «Anche questa va bene. Tocca a te Zaletaev. «Chiù-iù-iù...» pronunciò con sforzo
Zaletaev. «Chiù-iù-iù...» strascicò la parola arrotondando con cura le labbra, «letriptalà de bu
de ba e detravagalà,» canterellò.

       «Ah, benissimo! Pare proprio un francese! Ohi... oh-oh-oh-oh! E vuoi ancora da
mangiare?

       «Dagli dell'altra kaša; ce ne vuole per fargli passare la fame.»

       Gli diedero ancora kaša, e Morel, ridendo, attaccò la terza gavetta. Tutti i volti dei
giovani soldati che stavano a guardarlo erano illuminati da un gioioso sorriso. I vecchi
soldati, che ritenevano sconveniente occuparsi di simili sciocchezze, se ne stavano sdraiati
dall'altra parte del fuoco, ma ogni tanto si sollevavano sul gomito e ammiccavano
sorridenti in direzione di Morel.

       «Sono uomini anche loro,» disse uno di essi, avviluppandosi nel cappotto. «Perfino
l'assenzio ha la sua radice.»

       «Oh! Signore! Quante stelle! Un subisso! Segno di gelo...»

       E tutto piombò nel silenzio. Le stelle, come se sapessero che ora nessuno le
guardava più, scintillavano al massimo nel cielo nero. Ora ravvivandosi, ora smorzandosi,
bisbigliavano fra loro comunicandosi qualcosa di gioioso e misterioso insieme.



X



       Le truppe francesi diminuivano in modo costante, secondo una progressione
matematicamente esatta. Anche quel passaggio della Berezina, sul quale tanto si è scritto,
non fu che uno dei gradi intermedi della distruzione dell'esercito francese, e non l'episodio
decisivo della campagna. Se da parte francese si è scritto e si scrive tanto sulla Berezina,
ciò è accaduto e accade unicamente perché sul ponte crollato della Berezina le sventure,
che prima l'esercito francese aveva subito secondo un ritmo regolare, qui si addensarono a
un tratto in un solo momento, in un solo spettacolo tragico che rimase impresso nella
memoria di tutti. Da parte russa, poi, si è parlato e si è scritto tanto della Berezina solo
perché, lontano dal teatro di guerra, a Pietroburgo, era stato redatto un piano (da Pfül) per
attirare in una trappola strategica Napoleone sulla Berezina. Tutti erano convinti che ogni
cosa si sarebbe svolta come nel piano, e perciò si ostinarono a dire che era stato proprio il

                                                                                           1303
www.writingshome.com
                                 Lev Nicolaevic Tolstoj – Guerra e pace


passaggio della Berezina a provocare la rovina dei francesi. In sostanza, invece, i risultati
del passaggio della Berezina furono molto meno disastrosi per i francesi - quanto a perdita
di cannoni e di uomini - che non i combattimenti di Krasnoe, come dimostrano le cifre.

          Il passaggio della Berezina è importante solo perché dimostrò con indubbia
evidenza la erroneità di tutti i piani elaborati per tagliare la ritirata ai francesi e la
giustezza dell'unico modo d'agire possibile, voluto da Kutuzov e da tutte le truppe, che
consisteva nell'inseguire semplicemente il nemico. La folla dei francesi fuggiva con una
velocità che cresceva costantemente, con tutta l'energia rivolta al raggiungimento della
meta. Fuggiva come una belva ferita e non era possibile bloccarle la strada. Questo fu
dimostrato non tanto da come fu organizzato il passaggio, quanto dal movimento sui
ponti. Quando i ponti furono abbattuti, i soldati disarmati, gli abitanti di Mosca, le donne
con bambini che si trovavano nei convogli dei francesi, tutti, sotto la spinta della forza
d'inerzia, non si arresero, ma continuarono a fuggire in avanti, sulle barche, nell'acqua
gelata.

          Questa tendenza era ragionevole. La situazione era egualmente difficile tra i
fuggiaschi e tra gli inseguitori. Restando con i suoi compagni, ciascuno in caso di sventura
confidava nell'aiuto del compagno, in quel posto determinato che occupava in mezzo ai
suoi. Arrendendosi ai russi, invece, si trovava sempre nella stessa situazione di sventura,
ma scendeva all'ultimo posto nella suddivisione di tutto ciò che poteva soddisfare i suoi
bisogni vitali. Ai francesi non occorrevano informazioni sicure per sapere che la metà dei
prigionieri, di cui i russi non sapevano che fare, nonostante la loro buona volontà,
perivano di freddo e di fame; sapevano che non poteva essere diversamente. Persino i
comandanti russi più inclini alla compassione o - ammiratori come erano dei francesi - i
francesi in servizio presso i russi, non potevano fare nulla per i prigionieri. I francesi
morivano per la stessa situazione di indigenza in cui versava l'esercito russo. Non si
potevano togliere il pane e gli abiti ai soldati affamati e che erano necessari, e darli ai
francesi, non più dannosi, né odiati o colpevoli, ma semplicemente inutili. Alcuni facevano
anche questo, ma si trattò solo di eccezioni.

          Alle spalle la rovina era sicura; davanti, la speranza. I vascelli erano stati bruciati;
non c'era altra via di salvezza che la fuga collettiva e ad essa erano rivolte tutte le energie
dei francesi.

          Quanto più i francesi proseguivano nella fuga, quanto più miserevoli erano i resti
del loro esercito (specialmente dopo la Berezina, nella quale si riponevano particolari
speranze per via del piano elaborato a Pietroburgo), tanto più forti esplodevano le
passioni dei comandanti russi che si accusavano a vicenda e soprattutto accusavano
                                                                                             1304
www.writingshome.com
                              Lev Nicolaevic Tolstoj – Guerra e pace


Kutuzov. Supponendo che l'insuccesso del piano pietroburghese alla Berezina sarebbe
ricaduto su Kutuzov, il malcontento e il disprezzo nei suoi confronti e anche l'irrisione
venivano espressi in modo sempre più accentuato. L'irrisione e il disprezzo, naturalmente,
si manifestavano in una forma rispettosa, in una forma tale che Kutuzov non poteva
neanche domandare di che cosa e perché fosse accusato. Con lui non parlavano
seriamente, e facendogli rapporto o chiedendo la sua autorizzazione, avevano l'aria di
adempiere un triste rito, ma si strizzavano l'occhio dietro le sue spalle e a ogni passo
cercavano di ingannarlo.

       Per tutti questi uomini, proprio perché non potevano capirlo, era pacifico che col
vecchio non valeva la pena di parlare, che non avrebbe mai capito tutta la profondità dei
loro piani, che avrebbe risposto con le sue solite frasi (a loro sembravano solo frasi vuote)
sul ponte d'oro, sul fatto che non si poteva arrivare al confine con una turba di straccioni, e
così via. Tutte cose che avevano già sentito da lui. E tutto ciò che Kutuzov diceva: per
esempio, che bisognava aspettare i rifornimenti, che gli uomini erano senza stivali, era così
semplice, mentre tutto ciò che proponevano loro era talmente complesso e intelligente da
rendere indubbio che Kutuzov era stupido e vecchio e loro dei condottieri geniali,
defraudati del potere supremo.

       Quando l'esercito del brillante ammiraglio e eroe di Pietroburgo Wittgenstein si
congiunse a quello di Kutuzov, questo stato d'animo e queste calunnie dello stato
maggiore raggiunsero la massima intensità. Kutuzov se ne accorgeva e sospirando si
limitava a stringersi nelle spalle. Solo una volta dopo la Berezina si arrabbiò e scrisse a
Bennigsen, che indipendentemente da lui mandava rapporti all'imperatore, la seguente
lettera:

       «In conseguenza dei vostri accessi morbosi, vogliate, Eccellenza, appena ricevuta la
presente, recarvi senza indugi a Kaluga ove rimarrete in attesa di ulteriori disposizioni e
destinazioni da Sua Maestà Imperiale.»

       Ma subito dopo l'allontanamento di Bennigsen arrivò al campo il granduca
Konstantin Pavloviè, che aveva fatto l'inizio della campagna ed era poi stato allontanato
dall'esercito su richiesta di Kutuzov. Raggiunto il campo, il granduca comunicò a Kutuzov
il malcontento dell'imperatore per i mediocri successi delle nostre truppe e per la lentezza
dei movimenti. Sua Maestà in persona aveva intenzione di raggiungere a giorni le truppe.

       Questo vecchio altrettanto esperto delle faccende di corte che di quelle militari,
questo Kutuzov che nell'agosto dello stesso anno era stato eletto comandante in capo
contro la volontà dell'imperatore, che aveva allontanato dall'esercito il granduca e erede al

                                                                                          1305
www.writingshome.com
                               Lev Nicolaevic Tolstoj – Guerra e pace


trono, e che di sua autorità, contro la volontà dell'imperatore, aveva ordinato l'abbandono
di Mosca, questo stesso Kutuzov ora comprese immediatamente che il suo tempo era
scaduto, che la sua parte era stata recitata fino in fondo, e che aveva perso del tutto il suo
fittizio potere. E non lo capiva solo per l'atmosfera di corte. Da una parte vedeva che la
guerra, nella quale aveva recitato la sua parte, era finita, e sentiva che la sua missione era
compiuta. Dall'altra, nello stesso tempo, cominciava ad avvertire la stanchezza fisica nel
suo vecchio corpo e la necessità di un riposo fisico.

       Il 29 novembre Kutuzov entrò in Vilno, nella sua «buona Vilno» come egli la
chiamava. Per due volte nella sua carriera Kutuzov era stato governatore di Vilno. Nella
ricca e intatta Vilno, oltre alle comodità della vita, di cui da tempo era stato privato,
Kutuzov trovò vecchi amici e ricordi. E voltando di colpo le spalle a tutte le
preoccupazioni militari e statali, si immerse in una vita tranquilla e uniforme, nella misura
in cui lo lasciavano in pace le passioni che gli ribollivano intorno, come se tutto ciò che
stava accadendo o sarebbe accaduto nel mondo della storia non lo toccasse minimamente.

       Èièagov, uno dei più accaniti sostenitori dei piani miranti a tagliar fuori e
sbaragliare il nemico, Èièagov, che in un primo momento avrebbe voluto fare una
diversione in Grecia, e poi a Varsavia, ma che non voleva a nessun costo andare dove gli
veniva ordinato, Èièagov, che considerava Kutuzov una persona da lui beneficata perché,
quando nel 1811 era stato inviato, all'insaputa di Kutuzov, a stipulare la pace con la
Turchia, convintosi che la pace era già bell'e fatta, aveva riconosciuto di fronte
all'imperatore che il merito dell'aver concluso la pace spettava a Kutuzov, questo Èièagov
fu il primo ad accogliere Kutuzov a Vilno, nel castello in cui doveva alloggiare. Èièagov, in
sola uniforme da ammiraglio, con lo spadino, tenendo il berretto sotto l'ascella, consegnò a
Kutuzov il rapporto sulle forze della piazza e le chiavi della città. Quell'atteggiamento di
rispettoso disprezzo tipico dei giovani verso il vecchio ormai svanito si manifestava in
sommo grado in tutto il modo di fare di Èièagov, che era al corrente delle accuse mosse a
Kutuzov.

       Conversando con lui, Kutuzov gli disse fra l'altro che le carrozze cariche di
vasellame che gli erano state prese a Borisova, erano intatte e gli sarebbero state restituite.

       «C'est pour me dire que je n'ai pas sur quoi manger... Je puis au contraire vous fournir de
tout dans le cas même où vous voudriez donner des dîners» esclamò avvampando Èièagov che
con ogni sua parola voleva mostrare d'aver ragione e perciò supponeva che anche
Kutuzov avesse lo stesso tipo di preoccupazione. Kutuzov abbozzò il suo fine e penetrante
sorriso e stringendosi nelle spalle osservò:

                                                                                             1306
www.writingshome.com
                                Lev Nicolaevic Tolstoj – Guerra e pace


       «Ce n'est que pour vous dire ce que je vous dis.»

       A Vilno Kutuzov, contro la volontà dell'imperatore, fece fermare la maggior parte
delle truppe. Stando a chi gli era vicino, durante questo suo soggiorno a Vilno Kutuzov si
lasciò andare e si indebolì fisicamente. Si occupava in modo svogliato delle questioni
militari, lasciando far tutto ai suoi generali e in attesa dell'imperatore si dava a una vita
dissipata.

       Partito il 7 dicembre da Pietroburgo con il suo seguito (il conte Tolstoj, il principe
Volkonskij, Arakèeev ed altri) l'imperatore arrivò l'11 a Vilno e si recò subito al castello
con la sua slitta da viaggio. Davanti al castello, nonostante il gelo intenso, lo attendevano
un centinaio di generali e di ufficiali di Stato Maggiore in alta uniforme e il picchetto
d'onore del reggimento Semënovskij.

       Un corriere, arrivando di corsa al castello con un tiro a tre di cavalli madidi di
sudore, in modo da precedere l'imperatore, gridò: «Arriva!» Konovnicyn si precipitò nel
vestibolo ad avvertire Kutuzov che aspettava nella guardiola del portone.

       Un minuto dopo la grande e massiccia figura del vecchio in alta uniforme, con tutte
le decorazioni che gli ricoprivano il petto e la sciarpa che gli stringeva il ventre, comparve
dondolandosi sulla scalinata d'ingresso. Kutuzov si era messo il cappello, teneva in mano i
guanti e scendendo gli scalini obliquamente, con una certa fatica, arrivò giù ed estrasse il
rapporto preparato per l'imperatore.

       Un rapido viavai, mormorii, un altro corriere che passò in un lampo, e tutti gli
sguardi si concentrarono su una slitta che giungeva al galoppo e nella quale già si
distinguevano le figure dell'imperatore e di Volkonskij.

       Tutto questo, per un'abitudine che durava da cinquant'anni, gettò nell'agitazione il
vecchio generale: si palpò addosso con ansia, si accomodò il cappello e proprio nel
momento in cui l'imperatore scendeva dalla slitta e alzava gli occhi su di lui, facendosi
forza e raddrizzandosi nella persona, gli consegnò il rapporto e attaccò a parlare con la sua
voce misurata e suadente.

       Con rapido sguardo l'imperatore squadrò Kutuzov dalla testa ai piedi, si accigliò
per un istante, ma subito, dominandosi, gli si avvicinò e aprendo le braccia, abbracciò il
vecchio generale. Di nuovo, per una vecchia, abituale impressione, e per una certa
relazione con i suoi intimi pensieri, quest'abbraccio ebbe come sempre il suo effetto su
Kutuzov che scoppiò in lacrime.


                                                                                         1307
www.writingshome.com
                              Lev Nicolaevic Tolstoj – Guerra e pace


      L'imperatore salutò gli ufficiali, il picchetto d'onore del reggimento Semënovskij e
dopo aver stretto ancora una volta la mano al vecchio, entrò con lui nel castello.

      Rimasto a tu per tu col feldmaresciallo, l'imperatore gli espresse il proprio
malcontento per la lentezza dell'inseguimento, per gli errori commessi a Krasnoe e alla
Berezina e gli comunicò le proprie considerazioni sulla futura campagna oltre le frontiere.
Kutuzov non fece né obiezioni né commenti. Sul suo volto era impressa la stessa
espressione mansueta e ottusa con cui sette anni prima aveva ascoltato gli ordini
dell'imperatore sul campo di Austerlitz.

      Quando Kutuzov uscì dal gabinetto di Sua Maestà e con il suo passo pesante e
ondeggiante attraversò a testa bassa il salone, una voce lo fermò.

      «Altezza serenissima,» disse qualcuno.

      Kutuzov alzò la testa e fissò a lungo negli occhi il conte Tolstoj fermo davanti a lui
con un piccolo oggetto su un piatto d'argento. Kutuzov sembrava non capire che cosa
volessero da lui.

      A un tratto parve ricordare; un sorriso appena percettibile balenò sulla sua faccia
grassoccia ed egli, con un inchino profondo e rispettoso, prese l'oggetto dal piatto. Era la
croce di San Giorgio di primo grado.



XI



      Il giorno dopo il feldmaresciallo offrì un pranzo e un ballo, che l'imperatore onorò
della sua presenza. Kutuzov era stato insignito dell'ordine di San Giorgio di primo grado;
il sovrano lo trattava con grande deferenza, ma tutti sapevano che era scontento di lui. Si
rispettavano le convenienze e l'imperatore era il primo a dare l'esempio, ma tutti sapevano
che il vecchio era sotto accusa e non era buono a nulla. Quando al ballo, Kutuzov, secondo
una vecchia abitudine dei tempi di Caterina, nel momento in cui l'imperatore faceva il suo
ingresso nel salone, ordinò di deporre ai suoi piedi le bandiere conquistate al nemico,
l'imperatore ebbe un moto di fastidio e pronunciò alcune parole. Qualcuno credette di
udire: «Vecchio commediante.»




                                                                                       1308
www.writingshome.com
                               Lev Nicolaevic Tolstoj – Guerra e pace


       Il malcontento dell'imperatore nei confronti di Kutuzov aumentò ulteriormente a
Vilno soprattutto perché Kutuzov chiaramente non voleva o non poteva comprendere il
significato dell'imminente campagna.

       Quando il mattino dopo il sovrano disse agli ufficiali riuniti da lui: «Voi non avete
salvato solo la Russia, avete salvato l'Europa,» tutti da quel momento capirono che la
guerra non era finita.

       Solo Kutuzov non voleva capirlo, e diceva apertamente la sua opinione, secondo la
quale una nuova guerra non poteva migliorare la situazione e aumentare la gloria della
Russia, ma poteva soltanto peggiorarne la posizione e far precipitare da quel sommo
vertice di gloria che la Russia aveva ora raggiunto. Egli cercò di far capire all'imperatore
l'impossibilità di arruolare nuove truppe; gli parlava delle gravi condizioni in cui versava
la popolazione, della possibilità di un insuccesso, e così via.

       Con un atteggiamento del genere, era evidente che il feldmaresciallo rappresentava
solo un impaccio e un freno alla guerra imminente.

       Per evitare urti col vecchio, si trovò una via d'uscita, la stessa di Austerlitz e
dell'inizio della campagna con Barclay, che consisteva nel sottrarre al comandante in capo,
senza allarmarlo e senza informarlo, la base del suo potere e nel trasmetterlo alla persona
stessa del sovrano.

       A tale fine si rimaneggiò gradualmente lo stato maggiore e la forza sostanziale dello
stato maggiore di Kutuzov fu distrutta e trasferita al sovrano. Toll, Konovnicyn, Ermolov
ebbero altre destinazioni. Tutti dicevano ad alta voce che il feldmaresciallo era diventato
molto debole e che la sua salute era scossa.

       E questo era indispensabile per poter passare il suo posto a chi gli sarebbe
succeduto. E la sua salute era effettivamente in netto declino.

       Nello stesso modo naturale, semplice e graduale con cui Kutuzov di ritorno dalla
Turchia era apparso al palazzo delle finanze di Pietroburgo e aveva radunato la milizia e
poi era diventato capo dell'esercito proprio quando era necessario, in modo altrettanto
naturale, graduale e semplice, ora che la sua parte era finita, al suo posto apparve un
nuovo personaggio richiesto dal momento storico.

       La guerra del 1812, oltre al suo significato nazionale, caro al cuore di ogni russo, ne
aveva un altro, europeo.



                                                                                         1309
www.writingshome.com
                               Lev Nicolaevic Tolstoj – Guerra e pace


       Al movimento dei popoli da occidente verso oriente doveva seguire un movimento
di popoli da oriente verso occidente, e per questa nuova guerra era necessario un uomo
nuovo che avesse qualità e opinioni diverse da quelle di Kutuzov e fosse mosso da altri
impulsi.

       Per il movimento dei popoli da Oriente verso Occidente e per il ristabilimento delle
frontiere tra i popoli, Alessandro I era altrettanto necessario di quanto lo era stato Kutuzov
per la salvezza e la gloria della Russia.

       Kutuzov non capiva che cosa volessero dire Europa, equilibrio, Napoleone. E non
poteva capirlo. Al rappresentante del popolo russo, una volta che il nemico era stato
annientato, la Russia liberata e riportata all'apice della sua gloria, all'uomo russo in quanto
russo, non restava più niente da fare. Al rappresentante della guerra nazionale non restava
più nulla se non morire. Ed egli morì.



XII



       Pierre, come succede il più delle volte, avvertì tutto il peso delle privazioni fisiche e
delle fatiche sopportate in prigionia solo quando privazioni e fatiche ebbero fine. Dopo la
sua liberazione dalla prigionia, si recò a Orël; e tre giorni dopo il suo arrivo, mentre si
accingeva a partire per Kiev, si ammalò e dovette fermarsi per tre mesi a Orël; stando ai
dottori, era afflitto da una febbre biliare. Sebbene i dottori lo curassero, gli estraessero
sangue e gli dessero da inghiottire delle medicine, ciò nonostante guarì lo stesso.

       Tutto quello che gli era accaduto dal momento della liberazione fino alla malattia,
non aveva lasciato in lui quasi nessuna traccia. Si ricordò solo di un tempo grigio, cupo,
ora piovoso, ora nevoso, e di un'intima angoscia fisica, di dolore alle gambe, a un fianco; si
ricordò, in un'impressione generale, delle sventure della gente; si ricordò della fastidiosa
curiosità degli ufficiali e dei generali che l'avevano interrogato, del suo arrabattarsi per
trovare una carrozza e dei cavalli, e soprattutto, ricordò la sua incapacità di pensare e di
sentire di quel periodo. Nel giorno della sua liberazione aveva visto il cadavere di Petja
Rostov. Nello stesso giorno aveva saputo che il principe Andrej era vissuto ancora per un
mese dopo la battaglia di Borodino e solo da poco era morto a Jaroslavl' in casa dei Rostov.
Nello stesso giorno Denisov, che aveva comunicato questa notizia a Pierre, gli aveva anche
accennato alla morte di Hélène, pensando che Pierre lo sapesse già. Tutto questo era parso
allora a Pierre soltanto strano. Sentiva che non poteva afferrare il significato di tutte queste

                                                                                           1310
www.writingshome.com
                                Lev Nicolaevic Tolstoj – Guerra e pace


notizie. Avvertiva solo il bisogno di allontanarsi al più presto da quei posti dove gli
uomini si ammazzavano a vicenda e di raggiungere qualche rifugio tranquillo e là
riprendersi, riposare e meditare su tutte quelle cose strane e nuove che aveva appreso in
quel periodo. Ma una volta a Orël si era ammalato. Una volta ripresosi, vide intorno al
letto i suoi due domestici, Terentij e Vas'ka, giunti da Mosca, e la vecchia principessina che
vivendo a Elec, in una tenuta di Pierre, appena saputo della sua liberazione e della
malattia, era venuta ad assisterlo.

      Durante la convalescenza, Pierre solo un po' per volta si distaccava dalle
impressioni che gli erano divenute abituali negli ultimi mesi e si convinceva del fatto che
nessuno l'indomani lo avrebbe costretto ad andare chissà dove, che nessuno gli avrebbe
tolto il suo letto caldo e che sicuramente avrebbe avuto un pranzo, e il tè e la cena. Ma in
sogno si vedeva ancora, e ciò durò a lungo, nella situazione di prigionia. E in questo stesso
modo graduale Pierre incominciava a capire le notizie che aveva appreso dopo la
liberazione dalla prigionia: la morte del principe Andrej, la morte di sua moglie,
l'annientamento dei francesi.

      Un gioioso senso di libertà - di quella libertà piena, inalienabile, insita nell'uomo, di
cui era stato per la prima volta consapevole nella prima tappa dopo la partenza da Mosca,
colmava l'anima di Pierre durante la convalescenza. Egli si stupiva che questa libertà
interiore, indipendente dalle circostanze esterne, ora fosse unita, quasi per un lusso, per un
eccesso, alla libertà esterna. Era solo, in una città estranea, senza conoscenti. Nessuno gli
chiedeva nulla; nessuno lo mandava in nessun posto. Aveva tutto quello che voleva; il
pensiero di sua moglie, che era stato un'eterna tortura, ora non c'era più, giacché anche lei
non c'era più.

      «Ah che bello, che splendore!» diceva a se stesso quando gli avvicinavano il
tavolino imbandito e pulito con il brodo fragrante, o quando la notte si coricava su un letto
morbido e pulito, o quando si ricordava che sua moglie e i francesi non c'erano più. «Ah
che bello, che splendore!» E per una vecchia abitudine si rivolgeva la domanda:
«D'accordo, ma poi? Che cosa farà?» E subito si rispondeva: «Niente. Vivrò. Ah che
splendore!»

      Proprio ciò che prima lo angosciava, ciò di cui era costantemente alla ricerca - lo
scopo della vita - ora per lui non esisteva. E non a caso per lui questo ignoto scopo della
vita non esisteva e non solo momentaneamente, no, sentiva che non esisteva e non poteva
esistere. E proprio questa mancanza di uno scopo gli dava quella completa, gioiosa
coscienza di essere libero che in quel periodo lo rendeva felice.

                                                                                          1311
www.writingshome.com
                              Lev Nicolaevic Tolstoj – Guerra e pace


       Non poteva avere uno scopo perché ora aveva la fede, non una fede in certe regole
o parole o pensieri, ma in un Dio vivo, continuamente percepibile. Prima lo aveva cercato
negli scopi che si prefiggeva. Questa sua ricerca di uno scopo era solo la ricerca di Dio. E
improvvisamente, nella prigionia, aveva capito, non con le parole, non con i ragionamenti,
ma con un sentimento immediato ciò che una volta gli aveva detto la njanja: che Dio,
eccolo, è qui, è dappertutto. In prigionia Pierre aveva appreso che Dio in Karataev era più
grande, infinito e inconcepibile che nell'Architetto dell'universo riconosciuto dai massoni.
Provava il sentimento dell'uomo che ha trovato davanti a sé quel che cercava aguzzando la
vista per scrutare lontano. Per tutta la vita aveva guardato chissà dove, lontano, al di sopra
delle teste della gente che lo circondava, mentre avrebbe dovuto non scrutare lontano, ma
semplicemente guardare davanti a sé.

       Prima non aveva saputo vedere in nessuna cosa il grande, l'incomprensibile e
l'infinito. Sentiva soltanto che doveva esistere da qualche parte e lo cercava. In ogni cosa
vicina e comprensibile vedeva soltanto ciò che era limitato, meschino, quotidiano,
insensato. Si armava di un cannocchiale intellettuale e guardava in lontananza, dove ciò
che era così meschino, quotidiano, occultandosi nelle lontananze nebbiose, gli pareva
grande e infinito solo perché lo si vedeva confusamente. Tali gli erano parse la vita
europea, la politica, la massoneria, la filosofia, la filantropia. Ma anche quando, nei
momenti che lui considerava come una sua debolezza, la sua mente penetrava in quella
lontananza, anche laggiù vedeva sempre le stesse cose meschine, quotidiane, insensate.
Ora invece aveva imparato a vedere il grande, l'eterno e l'infinito in tutto e perciò, per
vederlo, per godere della sua contemplazione, in modo del tutto naturale aveva gettato via
il cannocchiale con cui sino ad allora aveva guardato al di sopra delle teste degli uomini, e
contemplava con gioia intorno a sé la vita eternamente mutevole, eternamente grande,
incomprensibile e infinita. E quanto più da vicino la guardava, tanto più si sentiva
tranquillo e felice. La terribile domanda: perché?, che prima distruggeva tutte le sue
costruzioni intellettuali, ora per lui non esisteva più. Ora alla domanda: perché? nella sua
anima era sempre pronta la semplice risposta: perché c'è Dio, quel Dio senza la volontà del
quale non cade un capello dalla testa dell'uomo.



XIII



       Pierre era rimasto pressoché lo stesso nei suoi tratti esteriori. D'aspetto era
esattamente quello di prima. Come prima, era distratto e pareva sempre assorto non a ciò

                                                                                         1312
www.writingshome.com
                                  Lev Nicolaevic Tolstoj – Guerra e pace


che aveva sotto gli occhi, ma a qualcosa di suo, di particolare. La differenza tra il suo stato
di prima e quello attuale stava nel fatto che prima, quando dimenticava ciò che gli stava
davanti e ciò che gli si diceva, corrugava penosamente la fronte e pareva sforzarsi, senza
riuscirvi, di discernere qualcosa che era molto lontana da lui. Ora dimenticava come prima
quanto gli dicevano e quanto gli stava davanti, ma ora, con un sorriso appena percettibile,
quasi ironico, guardava ciò che gli stava davanti, ascoltava ciò che gli dicevano, sebbene
fosse evidente che vedeva e udiva qualcosa di assolutamente diverso. Prima dava l'idea di
un brav'uomo, ma infelice, e perciò la gente istintivamente lo evitava. Ora un sorriso pieno
di gioia di vivere aleggiava costantemente intorno alla sua bocca e negli occhi gli
splendeva la simpatia per gli uomini, l'interrogativo se erano contenti come lo era lui. E la
gente stava volentieri con lui.

       Prima parlava molto, si accalorava parlando e ascoltava poco; ora di rado si lasciava
prendere da un discorso e sapeva ascoltare così bene che la gente gli confidava volentieri i
suoi più intimi segreti.

       La principessina, che non aveva mai amato Pierre e anzi nutriva verso di lui
sentimenti particolarmente ostili da quando, dopo la morte del vecchio conte, gli si sentiva
obbligata, con dispetto e stupore, dopo la breve permanenza a Orël, dove era venuta con
l'intenzione di dimostrargli come, nonostante la sua ingratitudine, considerasse suo
dovere assisterlo, ben presto si era accorta di volergli bene. Pierre non cercava in alcun
modo di guadagnarsi la simpatia della principessina. Si limitava a guardarla con curiosità.
Prima la principessina aveva sempre avvertito nel suo sguardo indifferenza e derisione; e
allora, come di fronte a tutti gli altri, si rinchiudeva in se stessa, mostrando solo il suo lato
aggressivo; ora, al contrario, sentiva che Pierre cercava di penetrare nella sua interiorità, e
dapprima con diffidenza e poi con riconoscenza, gli apriva i lati buoni e reconditi del suo
carattere.

       Il più scaltro degli uomini non avrebbe saputo insinuarsi con maggior abilità nella
fiducia della principessina, ridestando in lei i ricordi del miglior periodo della sua
giovinezza e mostrando interesse al riguardo. Eppure tutta la scaltrezza di Pierre
consisteva unicamente nel cercare il proprio piacere, suscitando dei sentimenti umani
nella principessina inasprita, arida e a suo modo orgogliosa.

       «Sì, è molto, molto buono, quando non subisce l'influenza di persone cattive, ma sta
con persone come me,» si diceva la principessina.

       Il cambiamento avvenuto in Pierre era stato notato, a modo loro, anche dai suoi
servitori, Terentij e Vas'ka. Trovavano che era molto più alla buona di prima. Sovente

                                                                                            1313
www.writingshome.com
                                 Lev Nicolaevic Tolstoj – Guerra e pace


Terentij, svestito il padrone, con le scarpe e l'abito in mano, dopo avergli augurato la
buona notte, indugiava ad andarsene, aspettando di vedere se magari il signore aveva
voglia di discorrere. E il più delle volte Pierre lo tratteneva, accorgendosi della sua voglia
di chiacchierare.

       «Allora, raccontami,... come vi procuravate da mangiare?» domandava.

       E Terentij incominciava a raccontare della devastazione di Mosca, del defunto conte
e rimaneva a lungo lì in piedi, col vestito in mano, intento a raccontare e talora ad ascoltare
quel che gli raccontava Pierre, e poi si ritirava in anticamera con la piacevole sensazione di
un'intimità col padrone e di una sua particolare benevolenza.

       Il medico che curava Pierre e che lo visitava tutti i giorni, sebbene, com'è abitudine
dei medici, ritenesse suo dovere avere l'aria di un uomo ogni minuto del quale è prezioso
per l'umanità sofferente, si fermava da Pierre per ore e ore a raccontargli le sue storie
preferite e le sue osservazioni sull'indole dei malati in genere e delle signore in particolare.

       «Davvero, con un uomo come voi è un piacere parlare, non come da noi, in
provincia,» diceva.

       A Orël c'erano alcuni ufficiali francesi prigionieri e il dottore ne portò uno da Pierre,
un giovane ufficiale italiano.

       Quest'ufficiale incominciò a frequentare Pierre e la principessina rideva dei teneri
sentimenti che l'italiano manifestava nei riguardi di Pierre.

       L'italiano, evidentemente, era felice solo quando poteva andare da Pierre, a
conversare, a raccontargli del suo passato, della sua vita familiare, del suo amore, e
sfogare con lui il suo sdegno per i francesi, e specialmente per Napoleone.

       «Se tutti i russi vi assomigliano anche solo un poco,» diceva a Pierre, «c'est un
sacrilège que de faire la guerre à un peuple comme le vôtre. Voi che avete sofferto tanto per
colpa dei francesi, non provate neanche un'ombra di rancore contro di loro.»

       E Pierre si era conquistata l'appassionata devozione di quest'uomo solo perché
aveva saputo risvegliare in lui i lati migliori del suo animo e ne provava piacere.

       Nell'ultimo periodo della sua permanenza a Orël, venne a trovarlo un vecchio
conoscente massone, il conte Wilarski, che lo aveva introdotto nella loggia nel 1807.
Wilarski era sposato a una ricca signora russa che aveva grandi possedimenti nella



                                                                                           1314
www.writingshome.com
                               Lev Nicolaevic Tolstoj – Guerra e pace


provincia di Orël e aveva in città un impiego provvisorio negli uffici degli
approvvigionamenti.

       Avendo saputo che Bezuchov si trovava a Orël, Wilarski, sebbene non fosse mai
stato in stretti rapporti con lui, andò a trovarlo con quelle manifestazioni di amicizia e di
intimità che abitualmente si scambiano gli uomini quando si incontrano in luoghi remoti.
Wilarski si annoiava a Orël ed era felice di vedersi con una persona del suo mondo che
supponeva avesse interessi analoghi ai suoi.

       Ma con suo stupore Wilarski si accorse ben presto che Pierre era rimasto molto
indietro rispetto alla vera vita ed era sprofondato nell'apatia e nell'egoismo (tali almeno gli
sembravano).

       «Vous vous encroûtez, mon cher,» gli diceva.

       Ciò nonostante, Wilarski si trovava con Pierre più a suo agio di prima e lo andava a
trovare tutti i giorni. A Pierre, invece, guardando Wilarski, riusciva strano e inverosimile
pensare di essere stato come lui fino a poco tempo prima.

       Wilarski era un uomo sposato, con famiglia, che si occupava sia degli affari connessi
con le proprietà della moglie, sia dell'impiego sia della famiglia. Egli era dell'opinione che
tutte queste occupazioni fossero d'impaccio nella vita e che fossero tutte disprezzabili in
quanto avevano come scopo il bene personale suo e della sua famiglia. Le questioni
militari, amministrative, politiche e massoniche assorbivano costantemente la sua
attenzione. E Pierre, senza cercar di cambiare le sue opinioni, senza giudicarlo, con un
sorriso costantemente tranquillo e ironico si divertiva ad osservare quello strano fenomeno
che pur conosceva così bene.

       Nei rapporti con la principessina, con Wilarski, con il dottore, con tutte le persone
che gli capitava di incontrare, c'era ora in Pierre una nuova caratteristica che gli assicurava
la simpatia generale: era il riconoscimento che ogni persona potesse pensare, sentire e
vedere le cose a modo suo, il riconoscimento che è impossibile con le parole far cambiare
opinione a un uomo. Questa legittima peculiarità di ogni persona, che un tempo
disturbava e irritava Pierre, costituiva ora la base della simpatia e dell'interesse che gli
uomini suscitavano in lui. La diversità, talvolta l'assoluto contrasto delle opinioni degli
uomini con la loro vita e tra di loro divertivano Pierre e lo facevano sorridere in modo
mite e ironico.

       Nelle questioni pratiche Pierre inaspettatamente aveva sentito di avere ora un
centro di gravità che prima gli mancava. Una volta ogni questione di denaro, specialmente

                                                                                          1315
www.writingshome.com
                              Lev Nicolaevic Tolstoj – Guerra e pace


le richieste di denaro da cui - in quanto uomo ricco - era continuamente assillato, lo
gettavano in un'agitazione e in una perplessità senza fine. «Dare o non dare?» si chiedeva.
«Io ne ho e lui ne ha bisogno. Ma quell'altro ne ha ancora più bisogno. Chi ne avrà più
bisogno? E se fossero tutti e due degli imbroglioni?» E non trovava via d'uscita da tutte
queste supposizioni e dava a tutti finché aveva da darne. La stessa perplessità lo affliggeva
prima di fronte a ogni questione riguardante il suo patrimonio, di fronte a chi diceva che
bisognava fare in un modo e chi in un altro.

      Ora, con sua meraviglia, nell'affrontare tutte queste questioni non aveva più né
dubbi né perplessità. Ora in lui aveva fatto la sua comparsa una specie di giudice che in
base a certe leggi a lui ignote, decideva che cosa fosse opportuno e che cosa non fosse
opportuno fare.

      Era indifferente come prima alle faccende di denaro, ma ora sapeva con certezza
che cosa si doveva e non doveva fare. La prima occasione di mettere in funzione questo
nuovo giudice gli era venuta da un colonnello francese prigioniero che, dopo avergli
raccontato a lungo le sue imprese, aveva quasi preteso da Pierre quattromila franchi da
mandare alla moglie e ai figli. Senza la minima difficoltà e senza sforzo alcuno Pierre glieli
aveva rifiutati, meravigliandosi poi di quanto fosse semplice e facile fare ciò che prima gli
pareva di una difficoltà insormontabile. Nel contempo, mentre respingeva la richiesta del
colonnello, aveva deciso che era necessario giocar d'astuzia per costringere (prima di
lasciare Orël) l'ufficiale italiano a prendere il denaro di cui aveva chiaramente bisogno.
Un'altra prova del suo nuovo modo di trattare le questioni pratiche era stata la decisione
che aveva preso riguardo ai debiti di sua moglie e al restauro delle sue case di Mosca e
delle ville suburbane.

      Era infatti venuto a trovarlo a Orël l'amministratore generale e con lui Pierre aveva
fatto il calcolo complessivo del mutamento avvenuto nelle sue rendite. L'incendio di
Mosca, secondo le valutazioni dell'amministratore, gli era costato circa due milioni.

      L'amministratore, per consolarlo di queste perdite, gli profilò la possibilità di un
aumento delle sue entrate (nonostante le perdite) se si fosse rifiutato di pagare i debiti
lasciati dalla contessa - cosa a cui non era tenuto - e se non avesse restaurato le case di
Mosca e dei dintorni che costavano ottantamila rubli all'anno e non rendevano nulla.

      «Sì, sì, è vero,» disse Pierre, sorridendo gaiamente. «Sì, sì, non ho bisogno di niente
di tutto questo. Le devastazioni mi hanno fatto diventare ancora più ricco.»

      Ma in gennaio arrivò Savel'iè da Mosca, e raccontò della situazione di Mosca, del
preventivo fattogli dall'architetto per restaurare le case, parlandone come di una cosa
                                                                                         1316
www.writingshome.com
                               Lev Nicolaevic Tolstoj – Guerra e pace


ormai decisa. In quegli stessi giorni Pierre ricevette alcune lettere del principe Vasilij e da
altri conoscenti di Pietroburgo. Nelle lettere si parlava dei debiti di sua moglie. E Pierre
decise che il progetto dell'amministratore, che gli era piaciuto tanto, non era giusto e che
doveva andare subito a Pietroburgo per definire gli affari della moglie e quindi a Mosca a
far restaurare le case. Non sapeva perché fosse necessario fare così, ma sapeva senz'ombra
di dubbio che bisognava fare così. Le sue rendite, in seguito a questa decisione,
diminuivano di tre quarti. Ma così bisognava fare, egli lo sentiva.

       Wilarski era in partenza per Mosca e così si misero d'accordo di fare il viaggio
insieme.

       Durante tutto il periodo della sua convalescenza a Orël, Pierre aveva provato un
senso di gioia, di libertà, di vita; ma quando, durante il viaggio, si trovò all'aperto in
mezzo alla gente, vide centinaia di facce nuove, questa sensazione si fece ancora più forte.
Tutti: postiglioni, mastri di posta, contadini lungo la strada o nei villaggi, tutti avevano per
lui un nuovo significato. La presenza e le osservazioni di Wilarski, che continuamente
deplorava la miseria, l'arretratezza rispetto all'Europa, l'ignoranza della Russia, non
facevano che aumentare la gioia di Pierre. Là dove Wilarski vedeva qualcosa di morto,
Pierre vedeva una straordinaria energia vitale, quell'energia che nella neve, per quegli
spazi immensi, sorreggeva la vita di quel popolo integro, particolare, unico. Non
contraddiceva Wilarski e con l'aria anzi di dargli ragione (dato che un consenso fittizio era
il mezzo più rapido per evitare sterili discussioni), sorrideva gioiosamente ascoltandolo.



XIV



       Così com'è difficile spiegare quale motivo e quale scopo abbiano di affrettarsi tanto
le formiche di un formicaio devastato, le une allontanandosi dal formicaio e trascinando
pagliuzze, uova e cadaveri, le altre facendo ritorno al formicaio; e perché si scontrino, si
inseguano, si azzuffino, così è difficile spiegare le cause che indussero i russi, dopo la
partenza dei francesi, ad affollarsi in quel luogo che prima era chiamata Mosca. Ma allo
stesso modo che guardando le formiche sparpagliate intorno al formicaio devastato,
nonostante la completa distruzione del formicaio, dalla tenacia, dall'energia, dal numero
sconfinato d'insetti che brulicano lì intorno, si vede che tutto è distrutto fuorché qualcosa
d'indistruttibile, di immateriale che costituisce tutta la forza del formicaio, - anche Mosca
nel mese di ottobre, sebbene non ci fossero più né autorità, né chiese, né cose sacre, né

                                                                                           1317
www.writingshome.com
                               Lev Nicolaevic Tolstoj – Guerra e pace


ricchezze, né case, era la stessa Mosca del mese di agosto. Tutto era distrutto fuorché
qualcosa di immateriale, ma di potente e di indistruttibile.

       I motivi per cui da ogni parte si convergeva su Mosca dopo che era stata liberata dai
nemici erano i più diversi, legati a interessi personali e in un primo tempo, nella maggior
parte dei casi, brutali e bestiali. Un solo impulso era comune a tutti: convergere laggiù, nel
luogo che prima era chiamato Mosca, per svolgervi la propria attività.

       Dopo una settimana Mosca aveva già quindicimila abitanti, dopo due settimane
venticinquemila, e via di seguito. Aumentando ininterrottamente, la popolazione verso
l'autunno del 1813 era numericamente superiore a quella del 1812.

       I primi russi che entrarono a Mosca furono i cosacchi del distaccamento di
Wintzingerode, i contadini dei vicini villaggi e gli abitanti fuggiti da Mosca che si erano
nascosti nei dintorni. I russi che entrarono in Mosca, trovandola saccheggiata, la
saccheggiarono a loro volta. Essi continuavano così a fare ciò che avevano fatto i francesi.
Carri di contadini arrivavano a Mosca per trasportare nei villaggi tutto ciò che era stato
abbandonato nelle case devastate e lungo le strade. I cosacchi portavano nelle loro tende
quanto potevano; i padroni di casa arraffavano tutto ciò che trovavano nelle case degli
altri e se lo portavano in casa propria col pretesto che si trattava di roba di loro proprietà.

       Ma alla prima ondata di saccheggiatori ne seguì una seconda, e poi una terza e il
saccheggio di giorno in giorno, via via che aumentavano i saccheggiatori, diventava
sempre più difficile e assumeva forme più definite.

       I francesi avevano trovato Mosca vuota, ma con tutte le apparenze di una città che
vive in modo organico e regolare, con le sue varie funzioni di commercio, artigianato,
lusso, amministrazione statale, religione. Erano forme prive di vita, ma esistevano ancora.
C'erano mercati, botteghe, negozi, magazzini, depositi, la maggior parte con tanto di
merci; c'erano fabbriche, laboratori artigiani, c'erano palazzi case di ricchi, colme di oggetti
di lusso; c'erano ospedali, prigioni, uffici pubblici, chiese, cattedrali. Quanto più a lungo
rimanevano i francesi, tanto più si distruggevano queste forme della vita cittadina e alla
fine tutto si confuse in un solo, indivisibile, inanimato campo di saccheggio.

       Quanto più si protraeva il saccheggio dei francesi, tanto più distruggeva la
ricchezza di Mosca e le forze dei saccheggiatori. Il saccheggio dei russi, con cui era iniziata
l'occupazione della città da parte dei russi, quanto più si protraeva, tanto più ripristinava
la ricchezza di Mosca e la vita normale della città.



                                                                                            1318
www.writingshome.com
                               Lev Nicolaevic Tolstoj – Guerra e pace


       Oltre ai saccheggiatori, come il sangue al cuore, affluiva a Mosca la gente più
eterogenea, attirata dalla curiosità o da doveri d'ufficio o dal calcolo - padroni di casa,
clero, funzionari, mercanti, artigiani.

       Già dopo una settimana i contadini, che arrivavano con carri vuoti per portar via
roba venivano fermati dalle autorità e obbligati a portare i cadaveri fuori dalla città. Altri
contadini, avendo sentito parlare della malasorte dei compagni, arrivavano in città con
grano, avena, fieno, facendo scendere i prezzi con la loro concorrenza a un livello inferiore
a quello di prima. Arteli di falegnami, sperando in forti guadagni, arrivavano ogni giorno a
Mosca e ovunque si costruivano nuove case e si riparavano le vecchie rovinate dagli
incendi. I mercanti esercitavano il commercio in baracche. Nelle case semidistrutte si
aprivano bettole e locande. Il clero riprendeva le funzioni in molte chiese che non erano
bruciate. Donatori portavano cose sacre che erano state rubate. I funzionari sistemavano i
loro tavoli foderati di panno e gli armadi gremiti di carte in piccole stanze. Le massime
autorità e la polizia si occupavano della distribuzione dei beni lasciati dai francesi. I
proprietari delle case in cui si era accumulata molta roba portata da altre case si
lamentavano ritenendo ingiusto che tutti gli oggetti dovessero essere portati alla
Granovitaja Palata, altri sostenevano che i francesi avevano concentrato gli oggetti in un
unico luogo e che era perciò ingiusto dare al padrone di quella tal casa gli oggetti che
erano stati trovati a casa sua. Imprecavano contro la polizia, la corrompevano,
decuplicavano i danni causati dagli incendi a beni di proprietà dello stato, pretendevano
sussidi. Il conte Rastopèin scriveva i suoi proclami.



XV



       Alla fine di gennaio Pierre arrivò a Mosca e si stabilì in un'ala della sua casa rimasta
intatta. Si recò dal conte Rastopèin, da alcuni conoscenti che avevano fatto ritorno a Mosca
e dopo due giorni si preparava a partire per Pietroburgo. Tutti festeggiavano la vittoria; la
vita ferveva nella capitale che incominciava a rinascere. Tutti erano contenti di vedere
Pierre, lo subissavano di inviti e gli facevano domande su quello che aveva visto. Pierre si
sentiva particolarmente ben disposto verso tutte le persone che incontrava, ma ora,
istintivamente, stava in guardia in modo da non legarsi in nessun modo. A tutte le
domande che gli venivano rivolte, importanti o assolutamente insignificanti: ove si
sarebbe stabilito? Avrebbe ricostruito le sue case? Quando sarebbe andato a Pietroburgo?


                                                                                          1319
www.writingshome.com
                               Lev Nicolaevic Tolstoj – Guerra e pace


Avrebbe accettato di portar là certe cassettine?, rispondeva sempre: sì, può darsi, penso
proprio, e così via.

       Dei Rostov aveva sentito dire che si trovavano a Kostroma. Di rado gli capitava di
pensare a Nataša. Quando avveniva, era solo sotto forma di un piacevole ricordo di un
lontano passato. Non si sentiva solo libero da ogni impegno mondano, ma anche da quel
sentimento che, ora gli pareva, aveva deliberatamente suscitato in sé.

       Al terzo giorno del suo arrivo a Mosca, aveva saputo dai Dubreckoj che la
principessina Mar'ja era in città. La morte, le sofferenze, gli ultimi giorni del principe
Andrej erano spesso oggetto dei pensieri di Pierre e ora gli tornarono in mente con
particolare vivezza. Avendo saputo a quel pranzo che la principessina Mar'ja era a Mosca
e abitava nella sua casa di via Vzdviženka (che non era finita bruciata) si recò da lei quella
sera stessa.

       Durante il tragitto, Pierre pensava continuamente al principe Andrej, alla sua
amicizia con lui, agli incontri avuti con lui e soprattutto all'ultimo incontro a Borodino.

       «Possibile che sia morto in quello stato d'animo esacerbato in cui si trovava allora?
Possibile che prima della morte non gli si sia rivelata la spiegazione della vita?» si
chiedeva. Si ricordò di Karataev, della sua morte, e gli venne di mettere a confronto quei
due uomini così diversi e nello stesso tempo così simili per l'amore che egli aveva per
entrambi e per il fatto che entrambi erano vissuti ed erano morti.

       Pierre giunse alla casa del vecchio principe in uno stato d'animo di grande
raccoglimento. La casa mostrava tracce di devastazione, ma complessivamente si era ben
conservata. Il vecchio cameriere che accolse Pierre con una faccia severa come per far
capire all'ospite che l'assenza del principe non incideva sull'ordine della casa, gli disse che
la principessina si era ritirata nelle sue stanze e riceveva solo la domenica.

       «Annunciami, forse mi riceverà,» disse Pierre.

       «Sissignore,» rispose il cameriere, «favorite nella sala dei ritratti.»

       Alcuni minuti dopo il cameriere fece ritorno insieme a Dessalles. A nome della
principessina, Dessalles riferì a Pierre che essa sarebbe stata felice di vederlo e lo pregava,
se la perdonava per quella mancanza di cerimonie, di salire di sopra, nel suo
appartamento.

       In una stanza bassa, illuminata da una sola candela, lo attendeva la principessina,
insieme a un'altra persona vestita di nero. Pierre si ricordò che la principessina aveva
                                                                                          1320
www.writingshome.com
                                Lev Nicolaevic Tolstoj – Guerra e pace


sempre con sé delle amiche che le tenevano compagnia, ma chi fossero queste amiche non
lo sapeva e non lo ricordava. «Sarà una delle sue compagne» pensò lanciando un'occhiata
alla signora vestita di nero.

       La principessina si alzò rapidamente e gli tese la mano.

       «Sì,» disse scrutando il viso mutato di Pierre dopo che gli ebbe baciato la mano.
«Ecco in che modo ci rivediamo. Negli ultimi tempi lui parlava spesso di voi,» aggiunse,
spostando lo sguardo da Pierre all'amica con una timidezza che per un attimo stupì Pierre.

       «Sono stata così felice quando ho saputo che eravate salvo. È stata la prima buona
notizia che ci arrivava dopo tanto tempo.» Di nuovo e con maggior inquietudine la
principessina guardò l'amica e stava per dire qualcosa quando Pierre la prevenne.

       «Pensate che non sapevo nulla di lui,» disse. «Credevo fosse stato ucciso. Tutto
quello che ho saputo l'ho saputo da altri, di seconda mano. So solo che è capitato dai
Rostov... Che destino!»

       Pierre parlava rapidamente, in modo animato. Lanciò un'occhiata al viso dell'amica
della principessina, vide uno sguardo attento, fisso su di lui con simpatia e curiosità e,
come spesso accade durante una conversazione, sentì istintivamente che quell'amica
vestita di nero era una persona cara, buona e simpatica che non avrebbe minimamente
disturbato il suo colloquio confidenziale con la principessina Mar'ja.

       Ma quando disse quelle ultime parole a proposito dei Rostov, la principessina
manifestò il più vivo imbarazzo. Di nuovo il suo sguardo passò rapidamente dal volto di
Pierre a quello della signora vestita di nero e disse:

       «Ma come, non la riconoscete?»

       Pierre guardò ancora una volta il viso pallido, fine, dagli occhi neri e dalla strana
bocca dell'amica della principessina. Da quegli occhi intenti lo guardava qualcosa di
familiare, qualcosa da tempo dimenticato e molto più che caro.

       «Ma no, non può essere,» pensò. Questa faccia severa, magra e pallida, così
invecchiata! Non può essere lei. È solo un ricordo di lei.»

       Ma proprio in quel momento la principessina Mar'ja disse: «Nataša». E il volto dagli
occhi attenti, con uno sforzo, come si apre una porta arrugginita, ebbe un sorriso, e da
quella porta aperta ad un tratto alitò e investì Pierre quella felicità da tanto tempo



                                                                                       1321
www.writingshome.com
                                 Lev Nicolaevic Tolstoj – Guerra e pace


dimenticata alla quale ormai non pensava più. Alitò, lo avvolse e lo sommerse tutto. Il suo
sorriso fece svanire ogni dubbio: era Nataša, e lui l'amava.

       Subito Pierre involontariamente svelò a lei, alla principessina Mar'ja e soprattutto a
se stesso un segreto di cui era egli stesso all'oscuro. Nel volto gli risplendette una gioia
tormentosa. Avrebbe voluto nascondere la sua emozione, ma quanto più voleva
nasconderla, tanto più chiaramente - più chiaramente che usando le parole più precise -
diceva a se stesso e a lei e alla principessina Mar'ja che l'amava.

       «Ma no, è per la sorpresa...» pensò Pierre. Ma non appena volle riprendere la
conversazione con la principessina Mar'ja, di nuovo lo sguardo gli corse a Nataša e un
rossore ancora più intenso gli coprì il volto e una emozione ancora più forte, fatta di gioia
e di paura, gli invase l'anima. Si impappinò e si interruppe a metà del discorso.

       Pierre non aveva badato a Nataša perché non si aspettava affatto di trovarla lì, e
non l'aveva riconosciuta perché il cambiamento avvenuto in lei da quando non l'aveva più
vista era enorme. Era dimagrita e impallidita. Ma non era questo a renderla irriconoscibile:
non aveva potuto riconoscerla subito, perché su quel viso, nei cui occhi prima risplendeva
sempre un segreto sorriso dato dalla gioia di vivere, quando era entrato e l'aveva guardata
per la prima volta, non c'era neanche l'ombra di un sorriso; d'erano solo gli occhi, attenti,
buoni e mestamente interrogativi.



XVI



       «È venuta a stare per qualche tempo da me,» disse la principessina Mar'ja. «Il conte
e la contessa saranno qui a giorni. La contessa è in uno stato spaventoso, ma anche Nataša
aveva bisogno di consultare un medico. L'hanno fatta venire con me quasi con la forza.»

       «Sì, ci sarà una famiglia che non abbia un suo dolore?» disse Pierre rivolgendosi a
Nataša. «Sapete certamente che è accaduto nello stesso giorno in cui siamo stati liberati. Io
l'ho visto. Che meraviglioso ragazzo era!»

       Nataša lo guardava, e in risposta alle parole di Pierre, gli occhi si spalancarono
ancora di più e le brillarono.

       «Che cosa si può dire o pensare per consolarsi? disse Pierre. «Nulla. Perché doveva
morire un ragazzo così caro, così pieno di vita?»

                                                                                        1322
www.writingshome.com
                                Lev Nicolaevic Tolstoj – Guerra e pace


       «Sì, di questi tempi sarebbe difficile vivere senza la fede...» disse la principessina
Mar'ja.

       «Sì, sì, è la pura verità,» disse in fretta Pierre.

       «Perché?» domandò Nataša, fissandolo negli occhi.

       «Come perché?» esclamò la principessina Mar'ja. «Il solo pensiero di ciò che ci
aspetta di là...»

       Nataša senza ascoltarla fino in fondo, guardò di nuovo Pierre con aria interrogativa.

       «E anche perché,» proseguì Pierre, «solo chi crede in un Dio che ci guida può
sopportare una perdita come la sua e... la vostra,» concluse.

       Nataša aveva già aperto la bocca per dire qualcosa ma all'ultimo momento si
trattenne. Pierre subito distolse lo sguardo da lei e si rivolse di nuovo alla principessina
chiedendole degli ultimi giorni di vita del suo amico. Ora il turbamento di Pierre era quasi
scomparso, ma sentiva che era anche scomparsa tutta la sua libertà di prima. Sentiva che
su ogni sua parola e azione pesava un giudizio che gli premeva di più di quello di tutti gli
uomini messi insieme. Ora mentre parlava pensava all'impressione che le sue parole
avrebbero fatto su Nataša. Non diceva appositamente ciò che poteva piacerle, ma
qualunque cosa dicesse si giudicava dal punto di vista di lei.

       La principessina Mar'ja, come sempre succede, cominciò a parlare con una certa
pena delle condizioni in cui aveva trovato il principe Andrej. Ma le domande di Pierre, il
suo sguardo animato e febbrile, il suo volto in preda alla commozione, a poco a poco la
indussero a entrare in quei particolari che temeva anche per sé di risuscitare.

       «Sì, sì, è così, così...» diceva Pierre, protendendosi con tutto il corpo verso la
principessina e ascoltando avidamente il racconto. «Sì, sì, si era dunque calmato,
raddolcito? Con tutte le forze, dell'anima aveva sempre cercato una sola cosa: essere
perfettamente buono, che certo non poteva temere la morte. I difetti che aveva - se ne
aveva - non derivavano da lui. E così si era raddolcito?» chiedeva ancora Pierre. «Che
fortuna che abbia potuto vedervi,» disse a Nataša rivolgendosi improvvisamente a lei con
occhi pieni di lacrime.

       Nataša sussultò. Per un istante si accigliò e abbassò gli occhi. Ebbe un momento di
esitazione se parlare o non parlare.




                                                                                        1323
www.writingshome.com
                                 Lev Nicolaevic Tolstoj – Guerra e pace


       «Sì, è stata una fortuna,» disse poi con voce sommessa e profonda. «Per me
sicuramente è stata una fortuna.» Fece una pausa. «E lui... anche lui... diceva che lo
desiderava quando venni da lui...»

       La voce di Nataša si incrinò. Arrossì, strinse le mani sui ginocchi e ad un tratto,
facendo chiaramente uno sforzo su se stessa, alzò il capo e cominciò rapidamente a
parlare:

       «Noi non sapevamo niente quando siamo partiti da Mosca. Io non osavo chiedere di
lui. E a un tratto Sonja mi ha detto che era con noi. Non ho pensato a niente, non potevo
immaginarmi in che stato fosse; avevo soltanto bisogno di vederlo, di essere con lui,»
diceva tremando e ansimando.

       E senza farsi interrompere, raccontò ciò che non aveva mai raccontato a nessuno:
tutto quello che aveva provato in quelle tre settimane del loro viaggio e della loro vita a
Jaroslavl'.

       Pierre l'ascoltava a bocca aperta fissandola con gli occhi pieni di lacrime.
Ascoltandola, non pensava né al principe Andrej, né alla morte, né a ciò che essa
raccontava. L'ascoltava e provava solo compassione per la sofferenza che lei provava nel
raccontare.

       La principessina, contraendo il viso per trattenere le lacrime, sedeva vicino a Nataša
e per la prima volta sentiva la storia di quegli ultimi giorni dell'amore di suo fratello e di
Nataša.

       Questo racconto doloroso e gioioso era evidentemente necessario a Nataša.

       Essa parlava, unendo i particolari più insignificanti ai segreti più intimi e dava
l'impressione che non avrebbe mai finito. Diverse volte ripeté le stesse cose.

       Dietro la porta si sentì la voce di Dessalles che domandava se Nikoluška poteva
entrare a dare la buona notte.

       «Ed ecco tutto, tutto...» disse Nataša.

       Si alzò rapidamente nel momento in cui entrava Nikoluška e quasi corse verso la
porta, urtò contro l'uscio nascosto dalla portiera e scappò via dalla stanza con un gemito di
sofferenza e di tristezza.

       Pierre guardò la porta da cui era uscita e non riusciva a capire come mai a un tratto
fosse rimasto solo al mondo.
                                                                                         1324
www.writingshome.com
                                 Lev Nicolaevic Tolstoj – Guerra e pace


         La principessina Mar'ja lo riscosse da questo stato trasognato richiamando la sua
attenzione sul nipote che era entrato nella stanza.

         La faccia di Nikoluška, così somigliante a quella del padre, in quel momento di
intima commozione in cui Pierre si trovava, gli fece un'impressione tale che dopo averlo
baciato si ritirò in fretta verso una finestra col fazzoletto in mano. Avrebbe voluto
accomiatarsi dalla principessina Mar'ja ma essa lo trattenne.

         «No, Nataša e io restiamo in piedi anche fino alle tre; ve ne prego, restate. Darò
ordine che servano la cena. Andate da basso. Noi vi raggiungeremo subito.»

         Prima che Pierre uscisse, la principessina gli disse:

         «È la prima volta che parla così di lui.»



XVII



         Pierre fu accompagnato in una grande sala da pranzo ben illuminata; alcuni minuti
dopo si sentirono dei passi e la principessina entrò in compagnia di Nataša. Nataša era
tranquilla, sebbene sul suo viso fosse di nuovo impressa quell'espressione severa, senza
sorriso. La principessina Mar'ja, Nataša e Pierre provavano in egual modo quella
sensazione di imbarazzo che segue abitualmente una conversazione intima e seria.
Continuare la conversazione di prima è impossibile, parlare di banalità rincresce e tacere
dispiace, perché si vorrebbe ancora parlare e restando in silenzio si ha l'aria di fingere. Si
avvicinarono in silenzio alla tavola. I camerieri scostarono e riaccostarono le sedie. Pierre
spiegò il tovagliolo gelido e, deciso a rompere il silenzio, guardò Nataša e la principessina
Mar'ja. Anche loro nello stesso momento avevano preso la stessa decisione: negli occhi di
tutte e due brillava la gioia di vivere e l'ammissione che oltre al dolore esiste anche la
gioia.

         «Bevete vodka, conte?» disse la principessina Mar'ja, e queste parole dissiparono ad
un tratto le ombre del passato.

         «Raccontateci di voi,» disse la principessina Mar'ja, «di voi si raccontano cose
inverosimili.»

         «Sì,» rispose Pierre con quel sorriso di mite ironia che ormai gli era abituale.
«Persino a me raccontano dei prodigi che non sono stato capace neanche di sognare.
                                                                                         1325
www.writingshome.com
                                  Lev Nicolaevic Tolstoj – Guerra e pace


Mar'ja Abramovna mi ha invitato a casa sua e mi ha raccontato che cosa mi era successo o
doveva essermi successo. Anche Stepan Stepanyè mi ha insegnato che cosa dovevo
raccontare. In genere ho notato che è molto comodo essere una persona interessante
(perché ora io sono una persona interessante): mi invitano e mi raccontano loro...»

       Nataša sorrise e fece per dire qualcosa.

       «A noi hanno raccontato,» la prevenne la principessina Mar'ja, «che a Mosca avete
perduto due milioni. È vero?»

       «Ma se sono diventato tre volte più ricco,» disse Pierre.

       Sebbene i debiti della moglie e i restauri avessero mutato la sua situazione
economica, Pierre continuava a raccontare che era diventato tre volte più ricco.

       «Quello che senza dubbio ho guadagnato,» disse, «è la libertà...» Aveva preso un
tono serio, ma poi vi rinunciò accorgendosi che era un argomento di conversazione troppo
egoistico.

       «Ma ricostruite le case?»

       «Sì, è Savel'iè che lo ordina!»

       «Ditemi, non sapevate ancora della morte della contessa quando siete rimasto a
Mosca?» disse la principessina Mar'ja e subito si fece rossa, accorgendosi che facendo
questa domanda subito dopo le parole di Pierre sulla sua libertà, attribuiva a quelle parole
un significato che forse non avevano.

       «No,»    disse   Pierre,     evidentemente        non     trovando   nulla   d'imbarazzante
nell'interpretazione che la principessina Mar'ja aveva dato a quella sua allusione alla
libertà. «L'ho saputo solo a Orël e non potete immaginarvi come la notizia mi abbia
colpito. Non eravamo dei coniugi esemplari,» disse rapidamente lanciando uno sguardo a
Nataša e notando sul suo volto la curiosità di sapere come avrebbe parlato della moglie.
«Eppure questa morte mi ha terribilmente colpito. Quando due persone litigano, la colpa è
sempre di tutti e due. Ma la propria colpa diventa di colpo molto pesante da sopportare
davanti a una persona che non c'è più. E poi, una morte simile... senza amici, senza alcun
conforto. Ne ho tanta, tanta compassione...» concluse e notò con piacere una gioiosa
approvazione sul viso di Nataša.

       «Sì, eccovi di nuovo scapolo e da ammogliare,» disse la principessina Mar'ja.



                                                                                              1326
www.writingshome.com
                               Lev Nicolaevic Tolstoj – Guerra e pace


       Pierre di colpo si fece di porpora e per qualche tempo cercò di non guardare Nataša.
Quando si decise a lanciarle un'occhiata, il volto di lei era freddo, severo e persino
sprezzante. Almeno così gli parve.

       «Ma è vero che avete visto Napoleone e gli avete parlato, come ci è stato detto?»
chiese la principessina Mar'ja.

       Pierre scoppiò a ridere.

       «Neanche una volta, mai. Tutti pensano che esser fatti prigionieri voglia dire essere
ospiti di Napoleone. Non solo non l'ho visto, ma non ne ho neanche sentito parlare. Ero in
una compagnia molto peggiore.»

       La cena stava terminando e Pierre, che da principio si era rifiutato di parlare della
sua prigionia, a poco a poco si lasciò trascinare in quel racconto.

       «Ma è vero che siete rimasto a Mosca per uccidere Napoleone?» gli domandò
Nataša con un lieve sorriso. «Io allora l'avevo indovinato, quando vi incontrammo vicino
alla torre di Sucharëv, vi ricordate?»

       Pierre ammise che era vero e da quella domanda a poco a poco guidato dalle
domande della principessina Mar'ja e specialmente di Nataša, si lasciò trascinare a un
racconto particolareggiato delle sue avventure.

       Da principio raccontò con quell'atteggiamento ironico e mite che aveva ora verso
tutti e soprattutto verso se stesso, ma poi, quando arrivò al racconto degli orrori e delle
sofferenze cui aveva assistito, senza accorgersene si appassionò e prese a parlare con
l'emozione contenuta di un uomo che rivive nel ricordo forti impressioni.

       La principessina Mar'ja guardava con un mite sorriso ora Pierre, ora Nataša. In tutto
quel racconto vedeva soltanto Pierre e la sua bontà. Nataša, col viso appoggiato a una
mano, con un'espressione che continuamente mutava insieme col racconto, seguiva Pierre
con un'attenzione imperterrita, rivivendo insieme con lui tutto ciò che raccontava. Non
solo il suo sguardo, ma le esclamazioni e le brevi domande che gli faceva dimostravano a
Pierre che di quanto egli raccontava, Nataša capiva proprio ciò che lui voleva comunicare.
Si vedeva che lei capiva non solo quanto sentiva raccontare, ma anche ciò che egli avrebbe
voluto raccontare, ma non riusciva a esprimere a parole. L'episodio con la bambina e la
donna, per la cui difesa era stato catturato, Pierre lo raccontò così:




                                                                                       1327
www.writingshome.com
                                Lev Nicolaevic Tolstoj – Guerra e pace


       «Era uno spettacolo spaventoso, bambini abbandonati, alcuni in mezzo alle
fiamme... Hanno tirato fuori un bambino sotto i miei occhi... Donne a cui portavano via la
roba di dosso, strappavano gli orecchini...»

       Pierre arrossì e si confuse. «A questo punto arrivò una pattuglia che portò via tutti
quelli che non saccheggiavano, tutti gli uomini. Anche me.»

       «Voi certamente non raccontate tutto; di certo avete fatto qualcosa...» disse Nataša e
tacque un momento «di buono.»

       Pierre andò avanti nel racconto. Quando arrivò alle esecuzioni, avrebbe voluto
tralasciare i particolari più atroci, ma Nataša volle che non omettesse nulla.

       Pierre aveva cominciato a parlare di Karataev (si era già alzato da tavola e
passeggiava mentre Nataša lo seguiva con gli occhi) quando si fermò.

       «No, voi non potete capire che cosa ho imparato da questo analfabeta, da
quest'uomo semplice.»

       «No, no, parlate,» disse Nataša. «Dov'è ora?»

       «L'hanno ucciso, quasi sotto i miei occhi.»

       E Pierre si inoltrò nel racconto dell'ultimo periodo della loro ritirata, della malattia
di Karataev (la voce gli tremava continuamente) e della sua morte.

       Pierre raccontava le sue avventure come se fosse la prima volta. Gli pareva di
scoprire un nuovo significato in tutto quello che aveva sopportato allora. Nel raccontare
tutte queste cose a Nataša provava quel raro piacere che sanno dare le donne quando
ascoltano un uomo, - non le donne intelligenti, che, ascoltando, cercano o di ricordare ciò
che viene loro detto per arricchire la loro mente e ridirlo eventualmente ad altri o di
adattarlo a modo loro e comunicare al più presto i loro discorsi intelligenti, così come sono
stati elaborati nel loro piccolo laboratorio intellettuale; ma quel piacere che sanno dare le
vere donne, dotate della capacità di scegliere e assorbire quanto c'è di meglio nelle
manifestazioni degli uomini. Nataša, senza rendersene conto, era tutta tesa nell'attenzione:
non si lasciava sfuggire né una parola, né una vibrazione della voce, né uno sguardo, né il
fremito di un muscolo del volto, né un gesto di Pierre. Coglieva a volo la parola non
ancora detta e la immetteva direttamente nel suo cuore aperto, intuendo il senso segreto di
tutto il lavorio interiore di Pierre.




                                                                                          1328
www.writingshome.com
                               Lev Nicolaevic Tolstoj – Guerra e pace


       La principessina Mar'ja comprendeva il racconto, vi prendeva viva parte, ma
vedeva anche qualcosa d'altro che assorbiva tutta la sua attenzione, vedeva la possibilità
di amore e di felicità tra Nataša e Pierre. E quest'idea, venutale in mente per la prima
volta, le riempiva l'anima di gioia.

       Erano le tre di notte. I camerieri venivano a cambiare le candele con facce meste e
severe, ma nessuno si accorgeva di loro.

       Pierre terminò il suo racconto. Nataša continuava a guardarlo con occhi splendenti
e animati e con ostinata attenzione, come volesse capire anche tutto quello che lui forse
non aveva detto. Pierre in preda a un timido e felice smarrimento di tanto in tanto la
guardava e si chiedeva che cosa avrebbe potuto dire ora per portare la conversazione su
un altro tema. La principessina Mar'ja taceva. A nessuno veniva in mente che erano le tre
di notte e che era ora di andare a dormire.

       «Si dice: le disgrazie, le sofferenze,» disse Pierre. «Sì, ma se adesso, proprio in
questo momento, mi chiedessero: vorresti esser rimasto quello che eri prima della
prigionia o rivivere tutto daccapo..., per amor di Dio, ancora una volta la prigionia e la
carne di cavallo! Di solito crediamo che appena sbalzati fuori dalla solita carreggiata, tutto
sia perduto; e invece solo allora comincia qualcosa di nuovo, di buono. Finché c'è vita, c'è
felicità. Abbiamo ancora tante cose davanti a noi. Ve lo dico io!» disse, rivolgendosi a
Nataša.

       «Sì, sì,» disse lei, rispondendo a tutt'altro, «anch'io non desidererei altro che rivivere
tutto da principio.»

       Pierre la guardò attentamente.

       «Sì, solo questo, nient'altro!» confermò Nataša.

       «Non è vero,» gridò Pierre. «Non è colpa mia se sono vivo e voglio vivere; e così è
per voi.»

       Improvvisamente Nataša nascose il volto tra le mani e scoppiò a piangere.

       «Che hai, Nataša?» chiese la principessina Mar'ja.

       «Niente, niente.» Sorrise tra le lacrime a Pierre. «Addio, è ora di andare a dormire.»

       Pierre si alzò e si accomiatò.



                                                                                            1329
www.writingshome.com
                              Lev Nicolaevic Tolstoj – Guerra e pace


      Come sempre, la principessina Mar'ja e Nataša si ritrovarono insieme in camera da
letto. Parlarono di ciò che aveva raccontato Pierre. La principessina Mar'ja non diceva che
cosa pensava di Pierre. Nemmeno Nataša parlava di lui.

      «Ebbene, addio Marie,» disse Nataša. «Sai, spesso ho paura che noi non si parli di
lui (del principe Andrej), come se temessimo di abbassare il nostro sentimento; e così pian
piano ce ne dimentichiamo.»

      La principessina Mar'ja emise un profondo sospiro e con quel sospiro riconobbe la
giustezza di quanto aveva detto Nataša, ma a parole non fu d'accordo con lei.

      «Si può forse dimenticare?»

      «Stasera mi ha fatto tanto bene raccontare tutto; era penoso e doloroso, ma anche
bello. Molto bello,» disse Nataša, «sono sicura che lui gli voleva bene. Per questo gli ho
raccontato tutto... Non fa nulla che glielo abbia raccontato?» chiese improvvisamente
diventando rossa.

      «A Pierre? Oh no! È un uomo eccezionale.»

      «Sai, Marie,» disse a un tratto Nataša con un sorriso malizioso che da tempo la
principessina non le vedeva sul volto. «È diventato così pulito, liscio, fresco, come se fosse
appena uscito da un bagno, mi capisci? da un bagno morale. Non ti pare?»

      «Sì,» disse la principessina Mar'ja. «È molto migliorato.»

      «E quella giacchetta corta, e i capelli corti; ma sì, pare proprio uscito da un bagno...
Il babbo qualche volta...»

      «Capisco come lui (il principe Andrej) gli volesse particolarmente bene,» disse la
principessina Mar'ja.

      «Sì, ed è molto diverso da lui. Si dice che gli uomini siano amici quando sono
completamente diversi. Deve essere vero. Non è vero che non gli assomiglia proprio in
niente?»

      «È vero, ed è meraviglioso.»

      «Bene, addio,» rispose Nataša.

      E quel sorriso birichino, come dimentico di sé, rimase a lungo sul suo volto.



                                                                                         1330
www.writingshome.com
                                  Lev Nicolaevic Tolstoj – Guerra e pace


XVIII



        Quella notte Pierre rimase sveglio a lungo; passeggiava avanti e indietro per la
stanza, ora accigliandosi, indugiando su un pensiero difficile, ora all'improvviso
stringendosi nelle spalle e rabbrividendo, ora sorridendo felice.

        Pensava al principe Andrej, a Nataša, al loro amore, e ora provava gelosia del loro
passato, ora si rimproverava, ora si perdonava per questo. Alle sei del mattino camminava
ancora per la stanza.

        «Insomma, che posso farci se non ne posso fare a meno? Si vede che così deve
essere,» disse tra sé e spogliatosi in fretta, andò a letto, felice e agitato, ma senza più dubbi
o indecisioni.

        «Per quanto strana, per quanto impossibile sia una felicità del genere, bisogna fare
di tutto per diventare marito e moglie,» si disse.

        Già da qualche giorno Pierre aveva fissato per venerdì la sua partenza per
Pietroburgo. Quando si svegliò la mattina di giovedì, apparve Savel'iè chiedendo ordini
circa i bagagli per il viaggio.

        «Come a Pietroburgo? Che c'entra Pietroburgo? Chi c'è a Pietroburgo?» domandò
istintivamente, seppure tra sé. «Sì, tanto tempo fa, ancora prima che succedesse questo,
per qualche motivo avevo deciso di andare a Pietroburgo,» si ricordò. «Ma perché? E
magari ci andrò. Com'è buono, attento, come si ricorda di tutto!» pensò, guardando la
vecchia faccia di Savel'iè. «E che bel sorriso che ha!» pensò ancora.

        «Allora, insisti sempre a non voler la libertà, Savel'iè?»

        «Che me ne faccio della libertà, Eccellenza? Sotto il povero conte, che Dio l'abbia in
gloria, siamo pur vissuti e anche al vostro servizio non abbiamo subito torti.»

        «Sì, ma i tuoi figli?»

        «Anche i figli vivranno, Eccellenza. Con padroni come voi, si può vivere.»

        «Già, ma i miei eredi?» disse Pierre. «Se di punto in bianco mi sposo... Sono cose che
capitano,» aggiunse con un involontario sorriso.

        «Oserei dire che sarebbe una buona cosa, Eccellenza.»


                                                                                            1331
www.writingshome.com
                               Lev Nicolaevic Tolstoj – Guerra e pace


       «Come gli sembra facile,» pensò Pierre. «Lui non sa com'è terribile, com'è
pericoloso. Troppo presto o troppo tardi... È terribile!»

       «Che cosa ordinate? Domani volete partire?» domandò Savel'iè.

       «No, non subito. Ti avvertirò per tempo. Scusami per i fastidi che ti dò,» disse
Pierre e guardando il sorriso di Savel'iè, pensò: «Che strano però che lui non sappia che
adesso per me non c'è più nessuna Pietroburgo e che prima di tutto bisogna che si decida
questa cosa! Del resto no, di sicuro lo sa, fa solo finta di non saperlo. Se gliene parlassi?
Chissà che ne penserà? No, in seguito, in un altro momento.»

       A colazione Pierre comunicò alla principessina che la sera prima era stato dalla
principessina Mar'ja e vi aveva trovato... figuratevi chi? Nataša Rostova.

       La principessina finse di non vedere in quella notizia niente di straordinario, come
se Pierre avesse visto Anna Semënovna.

       «La conoscete?» domandò Pierre.

       «Ho visto la principessina,» rispose. «Ho sentito dire che è promessa al giovane
Rostov. Sarebbe un'ottima cosa per i Rostov: si dice che siano completamente rovinati.»

       .«Ma la Rostova la conoscete?»

       «Ho sentito a suo tempo parlare di quella storia. Veramente spiacevole.»

       «No, o non capisce o finge,» pensò Pierre. «Sarà meglio non parlarne neanche a lei.»

       Anche la principessina aveva preparato delle provviste per il viaggio di Pierre.

       «Come sono buoni tutti,» pensò Pierre, «ad occuparsi di tutte queste cose ora che
non ci sono più per loro motivi d'interesse. E tante attenzioni proprio per me, è una cosa
straordinaria.»

       In quello stesso giorno si recò da Pierre un commissario di polizia a proporgli di
mandare una persona di fiducia alla Granovitaja Palata in modo da ritirare gli oggetti che
in quel giorno venivano distribuiti ai proprietari.

       «Ecco, anche quest'uomo,» pensò Pierre guardando il volto del commissario, «che
bell'ufficiale, e com'è buono! Si occupa adesso di simili sciocchezze. E poi dicono che è
disonesto e se ne approfitta. Che assurdità! E poi, perché non dovrebbe approfittarne? È
stato educato così. E lo fanno tutti. E ha una faccia così buona, simpatica, e sorride quando
mi guarda!»
                                                                                          1332
www.writingshome.com
                               Lev Nicolaevic Tolstoj – Guerra e pace


       Pierre andò a pranzo dalla principessina Mar'ja.

       Passando per le vie, fra i resti delle case incendiate, si stupiva della bellezza di
quelle rovine. I tubi di stufa, i muri crollati, che ricordavano per il loro aspetto pittoresco i
castelli del Reno e il Colosseo, si succedevano, nascondendosi a vicenda, nei rioni
devastati dal fuoco. I vetturini e i passeggeri che incontrava, i falegnami intenti al loro
lavoro, venditrici ambulanti e bottegai, erano tutti allegri e guardavano Pierre con aria
festosa come a dire: «Ah, eccolo! Staremo a vedere che cosa ne verrà fuori...»

       Al momento di entrare in casa della principessina Mar'ja Pierre ebbe un momento
di esitazione e si chiese se fosse proprio vero che il giorno prima era stato lì, aveva visto
Nataša e parlato con lei. «Forse me lo sono immaginato. Forse entrerò e non vedrò
nessuno.» Ma non era ancora arrivato nelle stanze interne e già in tutto il proprio essere
avvertiva di essere privato della sua libertà, avvertiva cioè la presenza di lei. Nataša
indossava lo stesso vestito nero a pieghe morbide ed era pettinata come il giorno prima,
eppure era completamente diversa. Se fosse stata così il giorno prima, quando era entrato
nella stanza, non avrebbe potuto non riconoscerla immediatamente.

       Era del tutto identica a quella che aveva conosciuto ancora quasi bambina e poi
fidanzata al principe Andrej. Negli occhi le splendeva una luce gioiosa e interrogativa e il
volto aveva un'espressione tenera e arguta.

       Pierre pranzò e si sarebbe trattenuto tutta la sera, ma la principessina Mar'ja andava
ai vespri e Pierre le accompagnò.

       Il giorno dopo Pierre arrivò presto, pranzò e si fermò tutta la sera. Sebbene la
principessina Mar'ja e Nataša fossero indubbiamente contente della sua presenza, sebbene
ormai ogni interesse di Pierre fosse concentrato in quella casa, verso sera avevano già
parlato di tutto e la conversazione passava continuamente da un argomento insignificante
all'altro e sovente si interrompeva. Pierre quella sera si fermò così a lungo che la
principessina Mar'ja e Nataša si scambiavano continue occhiate aspettando che se ne
andasse. Pierre se ne accorgeva, ma non riusciva ad andarsene. Sentiva come un peso, un
disagio, eppure continuava a restarsene seduto, perché non poteva alzarsi e uscire.

       Dato che la situazione si protraeva, la principessina Mar'ja si alzò per prima e
adducendo un'emicrania, si accinse a salutarlo.

       «Così domani andate a Pietroburgo?» chiese.




                                                                                            1333
www.writingshome.com
                               Lev Nicolaevic Tolstoj – Guerra e pace


       «No, non parto più,» disse in gran fretta Pierre stupito e quasi offeso. «Sì, no, a
Pietroburgo? Domani, ma non vi dico addio. Passerò a prendere le vostre commissioni,»
disse stando in piedi davanti alla principessina Mar'ja, arrossendo, e non se ne andava.

       Nataša gli porse la mano e uscì. La principessina Mar'ja, allora, invece di andarsene,
si abbandonò in una poltrona e si mise a guardare Pierre in modo severo e attento con il
suo sguardo luminoso e profondo. La stanchezza a cui aveva accennato prima era
completamente scomparsa. Emise un sospiro lungo e profondo come se si preparasse a
una lunga conversazione.

       Una volta allontanatasi Nataša, tutto il turbamento e l'imbarazzo di Pierre erano
istantaneamente scomparsi lasciando il posto a un'animazione febbrile. Egli accostò
rapidamente la poltrona a quella della principessina Mar'ja.

       «Sì, volevo appunto parlarvi,» disse rispondendo allo sguardo di lei come a delle
parole. «Principessina, aiutatemi. Che cosa devo fare? Posso sperare? Principessina, amica
mia, ascoltatemi. So tutto. So che non la merito; so che per ora non è possibile parlare di
questo. Ma voglio solo essere come un fratello per lei. No, non è questo... non voglio, non
posso...» Si interruppe e si tormentò il viso e gli occhi con le mani.

       «Ebbene, ecco,» proseguì, sforzandosi di parlare in modo coerente. «Non saprei
dirvi da quando l'amo. Ma in tutta la mia vita ho sempre amato solo lei, lei sola e l'amo al
punto che non posso immaginarmi la vita senza di lei. A chiedere la sua mano ora non mi
so decidere, ma il pensiero che forse potrebbe diventare mia e che mi lascio sfuggire
questa possibilità... questa possibilità... è spaventoso. Ditemi, posso sperare? Ditemi voi,
che cosa devo fare? Cara principessina!» disse ancora dopo un momento di silenzio e dato
che non riceveva risposta le toccò una mano.

       «Sto pensando a quello che mi avete detto,» rispose la principessina Mar'ja. «Ecco la
mia risposta. Avete ragione, parlarle ora d'amore...» La principessina si interruppe.
Avrebbe voluto dire: parlarle adesso d'amore è impossibile, ma si fermò, perché già da tre
giorni nel cambiamento così repentino riscontrato in Nataša, aveva intravisto che non solo
Nataša non si sarebbe offesa se Pierre le avesse confessato il suo amore, ma che era ciò che
desiderava. «Parlarle adesso... Meglio di no,» disse comunque la principessina Mar'ja.

       «Ma allora che cosa devo fare?»

       «Affidate la cosa a me,» disse la principessina Mar'ja. «Io so...»

       Pierre la guardava negli occhi.

                                                                                         1334
www.writingshome.com
                                   Lev Nicolaevic Tolstoj – Guerra e pace


       «Ma dite, dite...» disse.

       «So che vi ama... vi amerà,» si corresse la principessina.

       Non aveva finito di dire queste parole che Pierre era già balzato in piedi con una
faccia attonita e le aveva afferrato una mano.

       «Perché lo credete? Credete che io possa sperare? Lo credete?»

       «Sì, lo credo,» disse sorridendo la principessina Mar'ja. «Scrivete ai genitori e
affidate a me la cosa. Glielo dirò appena sarà possibile. Io lo desidero. E il cuore mi dice
che andrà tutto bene.»

       «No, non può essere! Come sono felice! Ma non può essere! Come sono felice! No,
non può essere!» diceva Pierre baciando le mani alla principessina Mar'ja.

       «Andate a Pietroburgo, è meglio. E io vi scriverò,» disse.

       «A Pietroburgo? Andarci? Sì, va bene, ci andrò. Ma domani posso tornare a
trovarvi?»

       Il giorno dopo Pierre venne ad accomiatarsi. Nataša era meno animata che nei
giorni precedenti, ma quel giorno, guardandola ogni tanto negli occhi, Pierre aveva la
sensazione di sparire, come se non esistessero più né lui né lei, ma esistesse solo un
sentimento di felicità. «Possibile? No, non può essere,» si diceva a ogni sguardo, gesto,
parola di lei, che gli riempivano l'anima di gioia.

       Quando nel salutarla le prese la mano esile e magra, involontariamente la trattenne
un po' più a lungo nella sua.

       «Possibile che questa mano, questo viso, questi occhi, tutto questo tesoro di grazia
femminile che ora mi è estraneo, possibile che tutto questo diventi mio per sempre,
abituale, come lo sono io a me stesso? No, è impossibile!»

       «Addio, conte,» disse Nataša ad alta voce. «Vi aspetterò tanto...» aggiunse poi in un
sussurro.

       E queste semplici parole, lo sguardo e l'espressione del viso che le avevano
accompagnate, costituirono per due mesi l'oggetto di inesauribili ricordi, considerazioni e
felici fantasticherie di Pierre. «"Vi aspetterò tanto..." Sì, sì, come ha detto? Sì: "vi aspetterò
tanto". Ah, come sono felice! Ma che cosa mi sta succedendo? Come sono felice!» diceva
Pierre tra sé e sé.

                                                                                             1335
www.writingshome.com
                               Lev Nicolaevic Tolstoj – Guerra e pace




XIX



       Nell'anima di Pierre adesso non accadeva nulla di simile a quanto gli era accaduto
in analoghe circostanze durante il suo fidanzamento con Hélène.

       Non si ripeteva come allora con dolorosa vergogna le parole che aveva detto, non
diceva a se stesso: «Ah, perché non ho detto questo e perché, perché in quel momento ho
detto: je vous aime?» Ora, al contrario, ogni parola di lei e ogni sua parola se le ripeteva
nella mente con tutti i particolari del volto, del sorriso, e non desiderava togliervi né
aggiungervi nulla. Ora non aveva dubbi se fosse bene o fosse male ciò che faceva. Un solo
terribile dubbio talora gli balenava nella mente: «Non sarà tutto un sogno? Non si sarà
sbagliata la principessina Mar'ja? Non sarò troppo orgoglioso e presuntuoso? Io ci credo, e
invece, andrà cosi, la principessina Mar'ja glielo dirà e lei risponderà sorridendo: "Che
strano! Di certo si è ingannato. Non sa forse di essere un uomo, semplicemente un uomo,
mentre io... io sono tutt'altra cosa, qualcosa di ben superiore."»

       Solo questo dubbio tormentava spesso Pierre. Ora non faceva progetti. La felicità
che lo attendeva gli sembrava così inverosimile da bastargli che questo si avverasse; oltre a
ciò non poteva esservi nient'altro. Tutto finiva lì.

       Una gioiosa, imprevista follia, di cui si sarebbe ritenuto incapace, si era impadronita
di Pierre. Tutto il senso della vita, non per lui solo, ma per tutta la gente di questo mondo,
gli pareva racchiuso nel suo amore e nella possibilità che Nataša lo contraccambiasse.
Certe volte tutta la gente gli sembrava preoccupata da un'unica cosa: la sua futura felicità.
Talora gli pareva che se ne rallegrasse proprio come lui, e cercasse soltanto di nascondere
questa gioia, fingendosi intenta ad altri interessi. In ogni parola e in ogni gesto vedeva
un'allusione alla sua felicità. Spesso stupiva le persone con le quali si incontrava con i suoi
sguardi e i suoi sorrisi felici e significativi, che esprimevano una segreta intesa. Ma quando
si rendeva conto che gli altri potevano essere all'oscuro della sua felicità, li compiangeva
con tutto il cuore e provava il desiderio di spiegar loro in qualche modo come tutto ciò che
li interessava non fosse altro che un mucchio di sciocchezze e di assurdità che non
meritavano la minima attenzione.

       Quando gli proponevano un impiego o discutevano di qualche questione generale o
della guerra, supponendo che da un dato esito degli eventi dipendesse la felicità di tutti,
Pierre stava a sentire con un mite sorriso di compassione e stupiva gli interlocutori con le

                                                                                          1336
www.writingshome.com
                                Lev Nicolaevic Tolstoj – Guerra e pace


sue strane osservazioni. Ma sia gli uomini che a Pierre parevano capaci di comprendere il
vero senso della vita, ossia il suo sentimento, sia quegli infelici che evidentemente non lo
capivano, tutti quanti in questo periodo gli apparivano così illuminati dal suo sentimento
che subito, senza il minimo sforzo, Pierre vedeva in chiunque s'imbattesse tutto ciò che era
buono e degno d'amore.

       Esaminando gli affari e le carte della sua defunta moglie, nei suoi confronti non
provava altro sentimento che la compassione, per il fatto che non aveva conosciuto la
felicità che ora conosceva lui. Il principe Vasilij, tutto orgoglioso del suo nuovo posto e
della decorazione che aveva ricevuto, gli sembrava un buon vecchio, commovente e da
compatire.

       In seguito Pierre rammentò spesso questo tempo di felice follia. Tutti i giudizi che si
era formato in questo periodo su uomini e su circostanze rimasero per lui validi per
sempre. Non solo in seguito non rinnegò queste opinioni sugli uomini e sulle cose, ma, al
contrario, quando esitava tra incertezze e contraddizioni interne faceva ricorso all'opinione
che si era formato in quel periodo di follia e quell'opinione si rivelava sempre giusta.

       «Forse,» pensava, «allora sembravo strano e ridicolo, ma non ero così pazzo come
potevo sembrare. Al contrario, non sono stato mai così intelligente e acuto e capivo tutto
ciò che nella vita merita di capire, perché... ero felice.»

       La follia di Pierre consisteva nel fatto che non aspettava più, come prima, di avere
dei motivi personali, motivi che egli chiamava qualità degli uomini, per amarli, ma
l'amore colmava il suo cuore ed amando gli uomini senza un motivo, trovava via via
indubbi motivi per i quali valeva la pena di amarli.



XX



       Fin da quella prima sera in cui Nataša, dopo che Pierre se ne era andato, aveva
detto alla principessina Mar'ja con un sorriso lieto e ironico che Pierre «pareva proprio
appena uscito da un bagno» con la giacca corta e i capelli corti, da quel momento nella sua
anima si era risvegliato qualcosa di occulto, di ignoto a lei stessa.

       Tutto: il volto, l'andatura, lo sguardo, la voce, tutto in lei era improvvisamente
mutato. Un'energia vitale che stupiva lei per prima, confuse speranze di felicità erano
tornate ad affiorare e chiedevano di essere soddisfatte. Fin dalla prima sera Nataša parve
                                                                                           1337
www.writingshome.com
                               Lev Nicolaevic Tolstoj – Guerra e pace


aver dimenticato tutto quello che le era successo. Da allora non si lamentò più, neanche
una volta, della sua situazione, non disse più una sola parola sul passato e non ebbe più
paura di fare lieti progetti sul futuro. Parlava poco di Pierre, ma quando la principessina
Mar'ja lo nominava, una luce da tanto tempo spenta le splendeva negli occhi e le labbra si
increspavano in uno strano sorriso.

       Il mutamento avvenuto in Nataša aveva in un primo tempo stupito la principessina
Mar'ja, ma quando ne comprese il significato, quel mutamento l'aveva amareggiata.
«Amava dunque così poco mio fratello da poterlo dimenticare così in fretta?» si chiedeva
la principessina Mar'ja quando rifletteva su quel mutamento. Ma quando era con Nataša,
non era irritata con lei e non la rimproverava. L'energia vitale che si era ridestata in Nataša
era così irresistibile, così inaspettata anche per lei, che in sua presenza sentiva di non avere
il diritto di rimproverarla neppure nell'intimo.

       Nataša si era abbandonata con tale pienezza e sincerità al nuovo sentimento, che
non cercava nemmeno di nascondere che ora non si sentiva più triste, ma piena di gioia e
di allegria.

       Quando, dopo quella spiegazione notturna con Pierre, la principessina Mar'ja era
rientrata nella sua stanza, Nataša la aspettava sulla soglia.

       «Ti ha parlato? Sì? Ti ha parlato?» ripeteva.

       E sul volto le si era impressa un'espressione felice e nello stesso tempo contrita, che
pareva chiedere perdono per la sua gioia.

       «Volevo ascoltare alla porta, ma sapevo che tu mi avresti detto tutto.»

       Benché la principessina Mar'ja capisse e trovasse struggente lo sguardo che Nataša
le rivolgeva, e la sua agitazione le facesse pena, quelle parole in un primo tempo la
ferirono. Si ricordò del fratello, del suo amore.

       «Ma che farci? Lei non può essere altrimenti...» pensò, e con una faccia triste e un
po' severa riferì a Nataša tutto ciò che Pierre le aveva confidato. Sentendo che sarebbe
partito per Pietroburgo, Nataša si meravigliò:

       «Per Pietroburgo?» ripeteva come se non capisse.

       Ma scorgendo un'espressione triste sul volto della principessina Mar'ja, ne intuì il
motivo e scoppiò in lacrime.



                                                                                           1338
www.writingshome.com
                               Lev Nicolaevic Tolstoj – Guerra e pace


       «Marie,» disse, «insegnami tu che cosa devo fare: io ho paura di essere cattiva.
Quello che mi dirai, io lo farò; insegnami tu...»

       «Lo ami?»

       «Sì,» mormorò Nataša.

       «E allora perché piangi? Io sono felice per te,» disse la principessina Mar'ja, che
grazie a quelle lacrime aveva già perdonato completamente a Nataša la sua gioia.

       «Non sarà tanto presto, chissà quando. Pensa che felicità quando sarò sua moglie e
tu sposerai Nicolas!»

       «Nataša, ti ho pregato di non parlare di questo. Parliamo di te.»

       Tutt'e due tacquero.

       «Soltanto, perché a Pietroburgo?» disse ad un tratto Nataša e subito si rispose in
fretta: «No, no, è necessario così... Vero, Marie? È necessario così...»



EPILOGO




PARTE PRIMA




I



       Erano passati sette anni. Il mare sconvolto della storia d'Europa era rientrato nelle
sue rive. Pareva acquietato, ma le forze misteriose che muovono l'umanità (misteriose
perché le leggi che ne regolano il movimento ci sono ignote) continuavano ad operare.

       Benché la superficie del mare della storia sembrasse immobile, il moto dell'umanità
continuava ininterrottamente allo stesso modo del movimento del tempo. Si
                                                                                        1339
www.writingshome.com
                               Lev Nicolaevic Tolstoj – Guerra e pace


componevano, si scomponevano vari gruppi di collegamenti umani; si andavano
preparando le cause della formazione e della disgregazione degli stati, degli spostamenti
dei popoli.

        Il mare della storia non si avventava più con impeto da una sponda all'altra, ma
ribolliva in profondità. I personaggi storici non venivano più come prima portati dalle
onde da una riva all'altra; ora sembravano roteare su se stessi sempre in uno stesso punto.
I personaggi storici che prima, alla testa degli eserciti, rispecchiavano i movimenti delle
masse attraverso ordini di guerra, di avanzate, di battaglie, ora rispecchiavano quel
movimento profondo nelle considerazioni politiche e diplomatiche, nelle leggi, nei
trattati...

        Questa attività dei personaggi storici viene chiamata dagli storici «reazione».

        Descrivendo l'attività di quei personaggi storici che, a loro avviso, furono la causa
di ciò che essi chiamano «reazione», gli storici li giudicano severamente. Tutti gli uomini
famosi di quel tempo, da Alessandro e da Napoleone fino a Madame de Staël, a Fozio, a
Schelling, a Fichte, Chateaubriand ecc., sfilano davanti al loro severo tribunale e vengono
assolti o condannati a seconda che abbiano contribuito al progresso o alla «reazione».

        Anche in Russia, stando alle loro descrizioni, in quel periodo di tempo imperversò
la reazione, e il principale responsabile di questa reazione fu Alessandro I, quello stesso
Alessandro I che, sempre secondo le loro descrizioni, fu il principale promotore delle
iniziative liberali del suo regno e della salvezza della Russia.

        Nella letteratura russa contemporanea non c'è persona, dallo studente ginnasiale
allo storico erudito, che non abbia scagliato la sua pietruzza contro Alessandro per gli
errori commessi in quel periodo del suo regno.

        «Avrebbe dovuto agire così e così. Nella tal occasione agì bene, nella talaltra male.
Si è comportato in modo eccellente agli inizi del regno e durante il 1812, ma ha agito male
dando la Costituzione alla Polonia, fondando la Santa Alleanza, affidando il potere ad
Arakèeev, incoraggiando prima Golicyn e il misticismo, poi Šiškov e Fozio. Ha fatto male
ad occuparsi della direzione dell'esercito; ha fatto male a sciogliere il reggimento
Semënovskij, ecc.

        Sarebbero necessari dieci fogli per enumerare tutti i rimproveri che gli muovono gli
storici sulla base di quella conoscenza del bene dell'umanità che essi possiedono.

        Che senso hanno questi rimproveri?

                                                                                          1340
www.writingshome.com
                               Lev Nicolaevic Tolstoj – Guerra e pace


       Quelle stesse azioni per le quali gli storici approvano Alessandro I, e cioè: le riforme
del suo regno, la lotta contro Napoleone, la fermezza dimostrata nel 1812 e la campagna
del 1813, non scaturiscono forse dalle stesse fonti - condizioni di sangue, di educazione, di
vita, che formarono la personalità di Alessandro - dalle quali scaturirono anche quelle
azioni per le quali gli storici lo biasimano, e cioè la Santa Alleanza, la restaurazione della
Polonia, la reazione degli anni venti?

       In che cosa consiste la sostanza di questi rimproveri?

       Consiste nel fatto che un personaggio storico come Alessandro I, che stava su una
delle vette del potere umano, quasi nel punto focale di tutti i raggi storici concentrati su di
lui; un personaggio soggetto alle influenze più forti nel mondo, le influenze degli intrighi,
degli inganni, dell'adulazione, dell'autosuggestione, che sono inseparabili dal potere; un
personaggio che in ogni momento della sua vita sentiva gravare su di sé la responsabilità
di tutto ciò che accadeva in Europa, un personaggio non inventato, ma vivente, e come
ogni altro uomo con sue abitudini personali, passioni, aspirazioni al bene, alla bellezza,
alla verità, - che questo personaggio cinquant'anni fa, senza non essere virtuoso (di questo
gli storici non lo accusano), non avrebbe avuto circa il bene dell'umanità le stesse
concezioni che ha oggi un professore che si è occupato fin da giovane di scienza, ossia
della lettura di libri, di lezioni e di prendere appunti in un suo quaderno di questi libri e di
queste lezioni.

       Ma se anche si ammette che Alessandro I cinquant'anni fa si è sbagliato su ciò che è
il bene del popolo, allo stesso modo si deve necessariamente ammettere che anche lo
storico, che giudica Alessandro, dopo un certo periodo di tempo si rivelerà in errore nella
sua concezione di ciò che è il bene dell'umanità. È una supposizione tanto più naturale e
necessaria in quanto, considerando lo sviluppo della storia, noi vediamo che di anno in
anno e da uno scrittore all'altro si modifica la concezione di ciò che è bene per l'umanità;
per cui ciò che sembrava un bene, dopo cinquant'anni si rivela un male e viceversa. E non
solo; noi troviamo contemporaneamente nella storia opinioni assolutamente opposte su
ciò che è stato un male e ciò che è stato un bene: gli uni ascrivono a merito di Alessandro
la Costituzione data alla Polonia e la Santa Alleanza, altri invece a demerito.

       Dell'attività di Alessandro e di Napoleone non si può dire se sia stata utile o
dannosa, giacché noi non possiamo dire in rapporto a che cosa sia stata utile o dannosa. Se
questa attività dispiace a qualcuno, ciò deriva solo dal fatto che non coincide con la sua
limitata concezione di quel che sia il bene. Che a me appaia come un bene la
conservazione della casa di mio padre nel 1812 a Mosca, o la gloria dell'esercito russo o il
fiorire dell'università di Pietroburgo o di altre università, o la libertà della Polonia, o la
                                                                                           1341
www.writingshome.com
                                 Lev Nicolaevic Tolstoj – Guerra e pace


potenza della Russia, o l'equilibrio europeo, o un certo tipo di civiltà e progresso europei,
devo tuttavia riconoscere che le azioni di ogni personaggio storico, oltre a questi scopi, ne
hanno anche altri più generali e per me inaccessibili.

         Ma supponiamo che la cosiddetta scienza abbia la capacità di conciliare tutte le
contraddizioni e abbia per gli avvenimenti e i personaggi storici una misura immutabile
del bene e del male.

         Supponiamo che Alessandro avesse potuto agire in modo completamente diverso.
Supponiamo che, secondo le affermazioni di coloro che lo accusano, di coloro che
professano di conoscere il fine ultimo verso cui muove il genere umano, avesse potuto
dare disposizioni secondo quel programma di nazionalità, di libertà, di uguaglianza e di
progresso (un altro programma, a quanto pare, non c'è) che gli avrebbero proposto gli
attuali accusatori. Supponiamo che questo programma fosse possibile e attuabile e che
Alessandro avesse agito in base ad esso. Che cosa ne sarebbe stato allora dell'attività di
tutte quelle persone che si opponevano all'indirizzo del governo di allora, di quell'attività
che, secondo l'opinione degli storici, è stata buona e utile? Questa attività non sarebbe
esistita; non ci sarebbe stata vita; non ci sarebbe stato nulla.

         Se si ammette che la vita umana possa essere guidata dalla ragione, si distrugge la
possibilità stessa della vita.



II



         Se si ammette, come fanno gli storici, che i grandi uomini conducono l'umanità al
raggiungimento di determinati fini - la grandezza della Russia o della Francia, o
l'equilibrio dell'Europa, o la diffusione delle idee della rivoluzione, o il progresso generale
o qualsiasi altra cosa - è impossibile spiegare i fenomeni storici senza i concetti di caso e di
genio.

         Se si suppone che lo scopo delle guerre europee dell'inizio del XIX secolo era la
grandezza della Russia, questo scopo avrebbe potuto essere raggiunto senza l'invasione di
Napoleone e senza alcuna delle guerre che la precedettero. Se lo scopo era la grandezza
della Francia, avrebbe potuto essere raggiunto anche senza la rivoluzione e senza l'impero.
Se lo scopo era la diffusione delle idee, la stampa lo avrebbe conseguito assai meglio dei
soldati. Se era il progresso della civiltà, è assai facile supporre che oltre all'annientamento

                                                                                           1342
www.writingshome.com
                                   Lev Nicolaevic Tolstoj – Guerra e pace


degli esseri umani e delle loro ricchezze, vi fossero altre vie più idonee per diffondere la
civiltà.

           Perché dunque le cose andarono a quel modo e non altrimenti? Perché andarono
appunto a quel modo.

           «Il caso provocò una situazione; il genio ne approfittò,» dice la storia. Ma che cos'è il
caso? Che cosa è il genio?

           I termini caso e genio non designano nulla di realmente esistente, e perciò sfuggono
a una definizione. Sono termini che indicano solo un dato grado di comprensione dei
fenomeni. Io non so perché si verifichi un certo fenomeno; penso di non poterlo sapere;
perciò non voglio sapere e dico: il caso. Vedo una forza che produce un'azione
sproporzionata alle comuni facoltà umane; non capisco perché ciò avviene e dico: il genio.

           A un branco di montoni, il montone che ogni sera viene chiuso dal pastore in un
recinto a parte e diventa due volte più grosso degli altri, deve sembrare un genio. E quella
circostanza che ogni sera quello stesso montone non vada a finire nell'ovile comune, ma in
un recinto speciale dove trova l'avena, e che proprio quel montone, ben ricoperto di
grasso, sia ucciso per essere mangiato, deve apparire una stupefacente combinazione del
genio con tutta una serie di casi eccezionali.

           Ma ai montoni basterebbe smettere di pensare che tutto quanto accade loro avviene
solo per il raggiungimento dei loro scopi particolari di montoni; basterebbe ammettere che
quanto accade loro può anche avere scopi per foro incomprensibili; ed immediatamente
vedrebbero l'unità, la consequenzialità in ciò che capita al montone così ben nutrito. E
anche se non riuscissero a scoprire per quale scopo è stato supernutrito, saprebbero
almeno che tutto ciò che è successo al montone non è successo casualmente e non
avrebbero più bisogno di ricorrere né al concetto di caso né a quello di genio.

           Solo rinunciando a conoscere lo scopo immediato e comprensibile e riconoscendo
che lo scopo finale è per noi inaccessibile, riusciremo a vedere una consequenzialità e una
logica nella vita dei personaggi storici; ci si rivelerà la causa di quell'azione sproporzionata
alle comuni facoltà umane e non ci occorrerà più di far ricorso alle parole caso e genio.

           Basterà riconoscere che lo scopo delle agitazioni dei popoli europei ci è ignoto, e ci
sono noti solamente i fatti, consistenti in una serie di uccisioni, avvenute dapprima in
Francia, poi in Italia, in Africa, in Prussia, in Austria, in Spagna, in Russia, e che il
movimento da occidente a oriente e da oriente a occidente costituisce l'essenza e lo scopo
di questi avvenimenti; e non solo non avremo più bisogno di vedere l'eccezionalità e la

                                                                                               1343
www.writingshome.com
                               Lev Nicolaevic Tolstoj – Guerra e pace


genialità nei caratteri di Napoleone e di Alessandro, ma non potremo più immaginarci
questi personaggi se non come uomini come tutti gli altri; e non solo non occorrerà più
spiegare con il caso quei piccoli avvenimenti che li hanno resi ciò che sono stati, ma sarà
chiaro che tutti questi piccoli avvenimenti erano necessari.

       Rinunciando a conoscere lo scopo finale, capiremo chiaramente che, come non è
possibile inventare per una pianta fiori e semi ad essa più conformi di quelli che essa
produce, così è impossibile immaginare altri due uomini, che con tutto il loro passato
corrispondano talmente, fin nei minimi particolari, a quella missione che erano destinati a
svolgere.



III



       Il significato fondamentale ed essenziale degli avvenimenti europei all'inizio del
XIX secolo è insito nel movimento di carattere militare dei popoli europei da occidente a
oriente e poi da oriente a occidente. Il primo movimento fu quello da occidente a oriente.
Perché i popoli dell'occidente potessero compiere quel movimento militare fino a Mosca
che essi eseguirono era necessario: 1) che si costituissero in un raggruppamento militare di
tale grandezza da essere in grado di resistere all'urto con il raggruppamento militare
dell'oriente; 2) che rinunciassero a tutte le tradizioni e le consuetudini preesistenti; 3) che,
compiendo il loro movimento, avessero alla loro testa un uomo che potesse giustificare -
per sé e per loro - gli inganni, i saccheggi e gli omicidi che avrebbero avuto luogo durante
quel movimento.

       E a partire dalla rivoluzione francese, si distrugge il vecchio raggruppamento, non
sufficientemente    grande;   si   distruggono      le   vecchie        consuetudini   e   tradizioni;
gradualmente si elabora un gruppo di nuove dimensioni, nuove consuetudini e tradizioni,
e si prepara l'uomo che dovrà mettersi alla testa del futuro movimento e addossarsi tutta
la responsabilità di quanto deve accadere.

       Un uomo senza convinzioni, senza consuetudini, senza tradizioni, senza nome, e
che non è neppure francese, grazie ai casi più strani si fa avanti fra i partiti che dilacerano
la Francia e, senza aderire ad alcuno di essi, sale a un posto di rilievo.

       L'ignoranza dei colleghi, la debolezza e la nullità degli avversari, la capacità di
mentire e la limitatezza brillante e soddisfatta di sé di quest'uomo lo portano al comando
dell'esercito. Lo splendido organico dei soldati dell'armata d'Italia, la scarsa volontà di
                                                                                                 1344
www.writingshome.com
                               Lev Nicolaevic Tolstoj – Guerra e pace


battersi da parte dei nemici, la temerarietà fanciullesca e la sicurezza di sé, gli procurano la
gloria militare. Dappertutto lo accompagna un'innumerevole quantità di cosiddetti casi
fortuiti. La disgrazia in cui cade presso i governanti francesi si risolve a suo vantaggio. I
suoi tentativi di cambiare il cammino che gli è predestinato non riescono: non lo accettano
al servizio militare in Russia e non riesce ad ottenere la destinazione in Turchia. Durante la
campagna d'Italia si trova varie volte sull'orlo della rovina e ogni volta si salva in modo
inaspettato. Le truppe russe, che avrebbero potuto annientare la sua gloria, in seguito a
diverse considerazioni diplomatiche non entrano in Europa finché egli vi si trova.

       Di ritorno dall'Italia trova a Parigi il governo in preda a quel processo di
disgregazione in cui gli uomini che ne assumono le redini vengono inevitabilmente
logorati e distrutti. Ed ecco che gli si presenta una via d'uscita da quella pericolosa
situazione, e cioè l'insensata e immotivata spedizione in Africa. Di nuovo i cosiddetti casi
fortuiti riprendono ad accompagnarlo. La flotta nemica, che in seguito non lascerà più
passare nemmeno una barca, lascia passare un'intera armata. In Africa viene commessa
tutta una serie di misfatti su popolazioni quasi inermi. E gli uomini che commettono
questi misfatti, e in modo particolare il loro condottiero, sono sicuri che si tratti di cose
magnifiche, gloriose, degne di Cesare e di Alessandro Magno.

       Quell'ideale di gloria e di grandezza che consiste non solo nel ritenere che tutto sia
lecito, ma nell'andar fieri di ogni proprio delitto, attribuendogli un significato
incomprensibile e soprannaturale, quell'ideale che doveva guidare quest'uomo e gli
uomini legati a lui si elabora ampiamente in Africa. Tutto ciò che fa, gli riesce. La peste
non lo attacca. La crudeltà dell'uccisione dei prigionieri non gli viene ascritta a colpa. La
sua partenza fanciullescamente imprudente, immotivata e poco nobile dall'Africa, ove
abbandona i compagni di sventura, gli viene ascritta a merito; e di nuovo la flotta nemica
lo lascia passare per due volte. Quando pronto a sostenere la sua parte arriva senza alcuno
scopo a Parigi, completamente inebriato dai fortunati crimini commessi, la disgregazione
del governo repubblicano, che un anno prima avrebbe potuto rovinarlo, ora ha raggiunto
un grado estremo, e la sua presenza, la presenza di un uomo estraneo ad ogni fazione può
ora solo portarlo in alto.

       Non ha nessun piano; ha paura di tutto; ma i partiti si aggrappano a lui ed esigono
la sua partecipazione.

       Lui solo, con l'ideale di gloria e di grandezza che ha elaborato in Italia e in Egitto,
con la sua folle venerazione di sé stesso, con la sua spavalderia nei delitti, con la sua
capacità di mentire, lui solo può giustificare ciò che deve accadere.

                                                                                           1345
www.writingshome.com
                               Lev Nicolaevic Tolstoj – Guerra e pace


       È indispensabile per quel posto che lo attende, e perciò, quasi indipendentemente
dalla sua volontà e nonostante la sua indecisione, la mancanza di un piano e tutti gli errori
che commette, è coinvolto in una congiura che ha come fine la conquista del potere, e la
congiura è coronata dal successo.

       Lo trascinano nell'assemblea dei governanti. Spaventato, vorrebbe fuggire,
credendosi perduto; simula uno svenimento, dice frasi insensate che dovrebbero perderlo.
Ma i governanti della Francia, prima sagaci e orgogliosi, ora, sentendo che la loro parte è
finita, sono ancora più confusi di lui e non pronunciano quelle parole che avrebbero
dovuto pronunciare per mantenere il potere e mandarlo in rovina.

       Il caso, milioni di casi gli danno il potere e tutti, come per un tacito accordo,
collaborano al consolidamento di questo potere. È un susseguirsi di casi che forgiano i
caratteri dei governanti della Francia di allora, i quali gli si sottomettono; una serie di casi
forgia il carattere di Paolo I, che riconosce il suo potere; è il caso che ordisce contro di lui
una congiura che non solo non gli nuoce, ma rafforza il suo potere. Il caso gli consegna
nelle mani il duca d'Enghien e glielo fa uccidere, con questo mezzo più efficace di qualsiasi
altro convincendo la folla che egli ha il diritto giacché ha la forza. Il caso fa sì che egli
concentri tutte le sue forze per una spedizione in Inghilterra, che evidentemente avrebbe
comportato la sua rovina, e che non metta mai in atto quest'intenzione, ma si imbatta
fortuitamente in Mack con gli austriaci, che si arrendono senza combattere. Il caso e la
genialità gli danno la vittoria ad Austerlitz, e per caso tutti, non solo i francesi, ma l'intera
Europa, fatta eccezione per l'Inghilterra, che non prenderà parte agli avvenimenti che
devono accadere, tutti, nonostante l'orrore e la repulsione di fronte ai suoi delitti, ora gli
riconoscono il suo potere, il titolo che egli stesso si è dato, e il suo ideale di grandezza e di
gloria che sembra a tutti qualcosa di meraviglioso e di razionale.

       Quasi per misurare le proprie forze e prepararsi al movimento imminente, le forze
dell'occidente si protendono in varie riprese, nel 1805, 1806, 1807 e 1809, verso oriente
irrobustendosi e potenziandosi. Nel 1811 il raggruppamento di uomini che si è costituito
in Francia si fonde in un unico enorme raggruppamento con i popoli del centro Europa.
Insieme a ciò si sviluppa ulteriormente la tendenza a giustificare l'uomo che è alla testa del
movimento. Nel decennio di preparazione che precede il grande movimento, quest'uomo
entra in contatto con tutti i regnanti d'Europa. I signori del mondo non sono in grado di
opporre all'ideale napoleonico di gloria e di grandezza (che pure non ha senso) alcun ideale
ragionevole. Fanno a gara nel mostrargli la propria nullità. Il re di Prussia manda sua
moglie a sollecitare le grazie del grand'uomo; l'imperatore d'Austria considera un onore
che quest'uomo accolga nel suo letto la figlia dei Cesari, il Papa, custode del sacrario dei

                                                                                            1346
www.writingshome.com
                                Lev Nicolaevic Tolstoj – Guerra e pace


popoli, mette la sua religione al servizio del grand'uomo. Non è tanto Napoleone che si
prepara ad eseguire la sua parte, quanto tutti coloro che lo circondano, che lo preparano
ad assumere su di sé l'intera responsabilità di ciò che accade e dovrà accadere. Non c'è
atto, misfatto o meschino inganno da lui commesso che subito non diventi sulle labbra di
chi lo circonda una grande impresa. La miglior festa che i tedeschi riescono ad inventare
per lui è la commemorazione di Jena e di Auerstädt. Non è solo lui ad essere grande, ma
sono grandi i suoi avi, i suoi fratelli, i suoi figliastri e i suoi cognati. Tutto congiura al fine
di privarlo dell'ultimo barlume di ragionevolezza e prepararlo alla parte terribile che gli è
assegnata. E quando è pronto, sono pronte anche le forze necessarie.

       L'invasione si avventa a oriente, raggiunge la meta finale: Mosca. La capitale è
presa; l'esercito russo è annientato in misura maggiore degli eserciti nemici nelle guerre
precedenti, da Austerlitz a Wagram. Ma improvvisamente, al posto di quei casi e di quella
genialità, che in modo così progressivo lo hanno guidato finora, con una serie ininterrotta
di successi, verso lo scopo prestabilito, si profilano una quantità incalcolabile di casi
contrari, dal raffreddore di Borodino al gelo e alla scintilla che incendia Mosca; e invece
della genialità, appaiono una stupidità e una viltà senza paragoni.

       L'invasore fugge, ritorna sui suoi passi, di nuovo fugge e tutti i casi fortuiti non sono
più costantemente a suo favore, ma contro di lui.

       Si verifica un contromovimento da oriente a occidente, che ha una sorprendente
somiglianza col movimento da occidente a oriente che l'ha preceduto. Gli stessi tentativi di
movimento da oriente a occidente del 1804, 1807, 1809 precedono il grande movimento; lo
stesso fondersi in un raggruppamento di enormi dimensioni; la stessa adesione al
movimento da parte dei popoli intermedi; la stessa esitazione a mezza via e la stessa
rapidità che aumenta via via che ci si avvicina alla meta.

       Parigi, la meta finale, è raggiunta. Il governo e l'esercito napoleonico sono distrutti.
Lo stesso Napoleone non ha più alcun senso; tutte le sue azioni sono palesemente
miserevoli e ripugnanti; ma di nuovo avviene un fatto inspiegabile: gli alleati odiano
Napoleone nel quale vedono la causa delle loro sciagure; privato della forza e del potere,
smascherato nei suoi delitti e nei suoi inganni, dovrebbe loro apparire quale appariva dieci
anni prima e quale apparirà un anno dopo: un bandito fuorilegge. Ma per chissà quale
strano caso nessuno lo vede così. La sua parte non è ancora finita. L'uomo che dieci anni
prima e un anno dopo era e sarà considerato un bandito fuorilegge viene mandato in esilio
in un'isola a due giorni di viaggio dalla Francia, in un'isola che viene lasciata in suo potere,
con la sua guardia del corpo e dei milioni, che gli sono versati chissà perché.

                                                                                              1347
www.writingshome.com
                                Lev Nicolaevic Tolstoj – Guerra e pace




IV



       Il movimento dei popoli comincia ad assestarsi entro le sue rive. Le onde del grande
movimento sono rifluite e sul mare placato si formano dei cerchi in cui si agitano i
diplomatici, immaginando di esser loro la causa del quietarsi del movimento.

       Ma il mare placato tutto d'un tratto si risolleva. I diplomatici credono di essere stati
loro, con i loro contrasti, a causare questo nuovo scuotersi di forze; si aspettano la guerra
fra i loro sovrani, la situazione sembra senza via d'uscita. Ma l'ondata, della quale
avvertono l'impeto, non viene dalla parte da cui se l'aspettano. È sempre la stessa onda che
si solleva dallo stesso punto di partenza: Parigi. Ha luogo l'ultima ondata di riflusso del
movimento da occidente, ondata di riflusso che dovrà risolvere le difficoltà diplomatiche
apparentemente insolubili e porre fine al movimento bellico di questo periodo.

       L'uomo che ha devastato la Francia, solo, senza una congiura, senza soldati, arriva
in Francia. Qualsiasi guardia potrebbe catturarlo; ma, per uno strano caso, non solo
nessuno lo cattura, ma tutti accolgono con entusiasmo l'uomo che maledicevano il giorno
prima e malediranno tra un mese.

       Quest'uomo è ancora necessario per giustificare l'ultima azione collettiva.

       L'azione è compiuta. L'ultima parte è stata recitata. Si ordina all'attore di spogliarsi
e di togliersi il cerone e il belletto: non si avrà più bisogno di lui.

       E passano alcuni anni durante i quali quest'uomo, nella solitudine della sua isola,
recita dinanzi a se stesso una miserevole commedia, ordisce intrighi e mente, cercando di
giustificare le proprie azioni, quando questa giustificazione non è più necessaria, e mostra
a tutto il mondo che cosa fosse in realtà ciò che gli uomini avevano scambiato per una
forza ai tempi in cui una mano invisibile lo guidava.

       Il regista, terminato il dramma, spogliato l'attore, ce lo mostra: «Guardate in che
cosa avete creduto! Eccolo! Lo capite ora che ero io a muovervi, non lui?»

       Ma gli uomini, acciecati dalla forza del movimento, per molto tempo non lo
capirono.

       Ancora maggiori sono la connessione e la necessità che ci mostra la vita di
Alessandro I, il personaggio che fu a capo del contromovimento da oriente a occidente.
                                                                                          1348
www.writingshome.com
                               Lev Nicolaevic Tolstoj – Guerra e pace


Che cosa occorreva a un uomo che mettendo in ombra tutti gli altri, dovesse porsi alla
testa di questo movimento da oriente a occidente?

        Era necessario il senso della giustizia, un interesse per le vicende europee, ma
distaccato, non offuscato da brighe meschine, occorreva il predominio morale sui
compagni, cioè i sovrani di quel tempo, occorreva una personalità mite e attraente;
occorreva un risentimento personale contro Napoleone. E tutto questo Alessandro I lo
aveva; tutto questo si era preparato attraverso infiniti cosiddetti casi fortuiti di tutta la sua
vita precedente: dall'educazione e dalle iniziative liberali, e dai consiglieri che lo
circondavano, e da Austerlitz, e da Tilsit e da Erfurt.

        Durante la guerra nazionale questo personaggio resta passivo, giacché non c'è
bisogno di lui. Ma non appena si profila la necessità di una guerra generale europea, egli
compare al momento debito e al posto giusto e unendo i popoli d'Europa, li conduce alla
meta.

        La meta è raggiunta. Dopo l'ultima guerra del 1815, Alessandro è all'apice del
potere. Come lo impiega?

        Alessandro I, il pacificatore dell'Europa, l'uomo che sin dai suoi giovani anni ha
aspirato solo al bene dei suoi popoli, l'iniziatore delle riforme liberali nella sua patria, ora
che possiede un enorme potere e perciò la possibilità di fare il bene dei suoi popoli, mentre
Napoleone in esilio fa piani infantili e menzogneri sul modo in cui avrebbe reso felice
l'umanità se avesse mantenuto il potere, Alessandro I, adempiuta la sua missione e
sentendo su di sé la mano di Dio, a un tratto riconosce la nullità di questo apparente
potere, gli volta le spalle, lo affida a uomini spregevoli e che lui disprezza e dice soltanto:

        «"Non a noi, non a noi, ma al Nome Tuo!" Io sono un uomo come voi; lasciatemi
vivere come un uomo e pensare alla mia anima e a Dio.»

        Come il sole e ogni atomo dell'etere sono una sfera in sé finita e nello stesso tempo
solo un atomo di un tutto, inaccessibile all'uomo per la sua grandezza, così ogni persona
singola porta in sé i propri fini e nello stesso tempo serve a fini universali inaccessibili
all'uomo.

        L'ape, che prima era posata su un fiore, punge un bambino. E il bambino ha paura
delle api e dice che il fine delle api è nel pungere la gente. Il poeta ammira l'ape che
sorbisce dal calice di un fiore e dice che il fine delle api è di assorbire l'aroma dei fiori.
L'apicultore, osservando l'ape raccogliere il polline e portarlo nell'alveare, dice che il fine
delle api sta nel fare il miele. Un altro apicultore, studiando più da vicino la vita dello

                                                                                            1349
www.writingshome.com
                                Lev Nicolaevic Tolstoj – Guerra e pace


sciame, dice che le api raccolgono il polline per nutrire le giovani api e mantenere la regina
e che il loro fine è la continuazione della specie. Un botanico osserva che, volando col
polline di un fiore dioico su un pistillo, l'ape lo feconda, e il botanico vede in questo il fine
delle api. Un altro, osservando la disseminazione delle piante, vede che l'ape favorisce
questa disseminazione: questo osservatore può dire che in questo consiste il fine delle api.
Ma il fine ultimo delle api non si esaurisce né nel primo, né nel secondo, né nel terzo fine
che la mente umana è in grado di scoprire. Quanto più si prodiga la mente umana nella
scoperta di tali fini, tanto più le risulta evidente che il fine ultimo è per lei inaccessibile.

       All'uomo è dato solo di osservare i nessi che uniscono la vita delle api con gli altri
fenomeni della vita. Lo stesso si può dire dei fini dei personaggi storici e dei popoli.



V



       Il matrimonio di Nataša, che nel 1813 si sposò con Bezuchov, fu l'ultimo
avvenimento felice nella vecchia famiglia dei Rostov. In quello stesso anno il conte Il'ja
Andreeviè morì e, come sempre accade, con la sua morte la famiglia si disgregò.

       Gli avvenimenti dell'ultimo anno: l'incendio di Mosca e la fuga, la morte del
principe Andrej e la disperazione di Nataša, la morte di Petja, il dolore della contessa, - si
abbatterono come un colpo dopo l'altro sul capo del vecchio conte. Egli pareva non capire
e non essere in grado di capire il significato di tutti questi avvenimenti, e moralmente
chinando la vecchia testa, pareva aspettare e chiedere nuovi colpi che lo finissero. A volte
sembrava spaventato e smarrito, a volte animato e intraprendente in modo innaturale.

       Il matrimonio di Nataša lo occupò per qualche tempo con i suoi aspetti esteriori.
Ordinava i pranzi e cene, e voleva chiaramente sembrare allegro, ma la sua allegria non
era contagiosa come una volta, suscitava al contrario un senso di pena nelle persone che lo
conoscevano e gli volevano bene.

       Dopo la partenza di Pierre con la moglie, si fece silenzioso e cominciò a soffrire di
malinconia. Alcuni giorni dopo si ammalò e si mise a letto. Fin dai primi giorni della
malattia, nonostante le assicurazioni dei medici, capì che non si sarebbe più alzato. La
contessa passò due settimane in poltrona al suo capezzale, senza mai spogliarsi. Ogni
volta che gli dava una medicina, il conte le baciava in silenzio la mano, piangendo.
L'ultimo giorno, fra i singhiozzi chiese perdono alla moglie e al figlio lontano di aver
rovinato il patrimonio, la colpa più grande che sentiva di avere. Dopo aver fatto la
                                                                                               1350
www.writingshome.com
                               Lev Nicolaevic Tolstoj – Guerra e pace


comunione e aver ricevuto l'estrema unzione, morì quietamente, e il giorno dopo una folla
di conoscenti venuti a dare l'estremo saluto al defunto, riempiva l'appartamento in affitto
dei Rostov. Tutti questi conoscenti, che tante volte avevano pranzato e ballato in casa sua,
che tante volte avevano riso di lui, ora con un identico sentimento di rimorso e di
commozione, come giustificandosi di fronte a qualcuno, dicevano: «Sì, comunque la si
pensi, era però un uomo eccellente. Uomini così oggi non se ne trovano più. E chi non ha
le sue debolezze?»

       Proprio nel momento in cui i suoi affari erano talmente aggrovigliati da rendere
difficile pensare una via d'uscita se si fosse andati avanti così ancora per un anno, il conte
improvvisamente morì.

       Nikolaj si trovava con le truppe russe a Parigi quando gli giunse la notizia della
morte del padre. Chiese subito il congedo e senza aspettarlo si fece dare una licenza e
raggiunse Mosca. La situazione finanziaria a un mese dalla morte del conte si era
perfettamente delineata, meravigliando tutti per l'enormità della cifra causata da vari
piccoli debiti, di cui nessuno sospettava nemmeno l'esistenza. I debiti ammontavano al
doppio del patrimonio.

       I parenti e gli amici consigliarono a Nikolaj di rifiutare l'eredità. Ma in questo rifiuto
Nikolaj vedeva una specie di rimprovero alla memoria, per lui sacra, del padre e perciò
non ne volle sentir parlare e accettò l'eredità con l'obbligo di pagare i debiti.

       I creditori, che avevano taciuto per tanto tempo, legati, finché il conte era in vita, da
quella vaga ma potente influenza che esercitava su di loro la sua stanca bontà, adirono ad
un tratto tutti alle vie legali. Si assistette così, come sempre succede, a una specie di gara a
chi avrebbe ricevuto per primo quanto gli spettava e quelle stesse persone che, come
Miten'ka e altri, avevano avuto in regalo cambiali senza valore, si dimostrarono ora i
creditori più esigenti. A Nikolaj non si concedevano né dilazioni, né momenti di tregua, e
quelli che evidentemente avevano avuto pietà del vecchio, che era il responsabile delle
loro perdite (se perdite c'erano state), ora si scagliavano spietatamente contro il giovane
erede che era evidentemente senza colpa di fronte a loro e che si era assunto
volontariamente l'onere del pagamento.

       Nessuna delle soluzioni proposte da Nikolaj riuscì; la tenuta fu venduta all'asta a
metà prezzo, e la metà dei debiti rimase ancora da pagare. Nikolaj accettò trentamila rubli
offertigli dal cognato Bezuchov per pagare quella parte dei debiti che egli riconosceva
come debiti reali, debiti in denaro. E per non finire in carcere per gli altri debiti, cosa di cui
i creditori lo minacciavano, decise di riprendere un impiego statale.

                                                                                             1351
www.writingshome.com
                              Lev Nicolaevic Tolstoj – Guerra e pace


       Tornare nell'esercito, dove al primo posto vacante sarebbe diventato comandante di
reggimento, non era possibile, perché sua madre si era attaccata a lui come all'ultima
ragione di vita; e perciò, nonostante la sua avversione a fermarsi a Mosca in un ambiente
di persone che l'aveva conosciuto precedentemente, e la sua repulsione per un impiego
civile, Nikolaj trovò a Mosca un posto nell'amministrazione civile e, toltasi l'amata
uniforme, si stabilì con la madre e con Sonja in un piccolo appartamento a Sivcev-Vražëk.

       Nataša e Pierre abitavano in quel periodo a Pietroburgo senza avere un'idea chiara
della situazione di Nikolaj. Prendendo a prestito del denaro dal cognato, Nikolaj aveva
cercato di tenergli nascosta la sua disastrosa situazione. Infatti, con i milleduecento rubli
dello stipendio non solo doveva mantenere sé, Sonja e la madre, ma doveva mantenere
sua madre in modo che non si accorgesse della loro povertà. La contessa non poteva capire
come fosse possibile vivere senza quelle condizioni di lusso che le erano abituali sin
dall'infanzia e senza rendersi conto delle difficoltà che creava al figlio, pretendeva ora la
carrozza, che essi non avevano, per mandare a prendere una conoscente, ora dei cibi
costosi per sé o del vino per il figlio, ora del denaro per fare una sorpresa a Nataša, a Sonja
o allo stesso Nikolaj.

       Sonja si occupava dell'andamento della casa, faceva compagnia alla zia, leggeva per
lei ad alta voce, sopportava i suoi capricci e la sua malcelata insofferenza e aiutava Nikolaj
a nascondere alla vecchia contessa la situazione di indigenza in cui versavano. Nikolaj
sentiva nei riguardi di Sonja un debito di riconoscenza che non avrebbe mai potuto
pagare, per quello che faceva per sua madre, ammirava la sua pazienza e la sua devozione,
ma cercava di tenersela lontana.

       Era come se in cuor suo la rimproverasse di essere troppo perfetta e di non offrir
motivo di rimproveri. Sonja aveva tutte quelle qualità che fanno stimare una persona, ma
poco di quelle che ti inducono ad amarla. Ed egli sentiva che quanto più la stimava, tanto
meno l'amava. L'aveva presa in parola quando in quella lettera gli aveva restituito la
libertà e ora si comportava con lei come se tutto ciò che c'era stato tra di loro fosse da
tempo dimenticato e non potesse mai più ripetersi.

       La situazione di Nikolaj peggiorava sempre di più. L'idea di poter fare dei risparmi
sullo stipendio si era dimostrata un'illusione. Non solo non metteva niente da parte, ma
per soddisfare le esigenze della madre, faceva dei piccoli debiti. Non intravvedeva
nessuna via d'uscita dalla sua situazione. L'idea, suggeritagli dai parenti, di un
matrimonio con una ricca ereditiera gli riusciva odiosa. L'altra via d'uscita da quella
situazione - la morte della madre - non gli balenò mai in mente. Non desiderava nulla, non
sperava in nulla; e nel profondo dell'anima provava una cupa e severa voluttà nel
                                                                                          1352
www.writingshome.com
                                Lev Nicolaevic Tolstoj – Guerra e pace


sopportare con rassegnazione la situazione. Cercava di evitare i conoscenti di un tempo, la
loro commiserazione e le avvilenti e offensive offerte d'aiuto, evitava ogni distrazione e
ogni divertimento, persino a casa non si occupava di nulla se non di giocare a carte con
sua madre, passeggiare in silenzio per la stanza e fumare una pipa dopo l'altra. Pareva
custodire con cura quel suo stato d'animo tetro, nel quale solo si sentiva in grado di
sopportare la sua situazione.



VI



       Al principio dell'inverno la principessina Mar'ja arrivò a Mosca. Dalle voci che
circolavano in città venne a sapere della situazione dei Rostov e di come «il figlio si
sacrificava per la madre», come si diceva in città.

       «Non mi aspettavo altro da lui,» si disse la principessina Mar'ja, sentendo in sé la
gioiosa conferma del suo amore per lui. Ricordando i rapporti d'amicizia e quasi di
parentela con tutta la famiglia, ritenne suo dovere andare a trovarli. Ma ricordando però i
suoi rapporti con Nikolaj a Voronez, ne aveva anche paura. Ma facendosi forza, alcune
settimane dopo il suo arrivo in città andò dai Rostov.

       Nikolaj fu il primo a riceverla, dato che per andare dalla contessa bisognava passare
per la sua stanza. Al primo sguardo che le diede, il viso di Nikolaj, anziché esprimere la
gioia che la principessina Mar'ja si aspettava, assunse un'espressione di freddezza, di
asciuttezza e di orgoglio, per lei assolutamente nuova. Si informò della sua salute, la
accompagnò dalla madre e dopo essersi trattenuto cinque minuti, uscì dalla stanza.

       Quando la principessina lasciò la contessa, Nikolaj le si fece di nuovo incontro e la
accompagnò in modo particolarmente solenne e altero fino all'anticamera. Non rispose
neanche una parola alle sue osservazioni sulla salute della contessa. «A voi che importa?
Lasciatemi in pace,» diceva il suo sguardo.

       «Che cos'ha da andare tanto in giro per le case altrui? Cosa cerca? Non le posso
soffrire queste signorine con tutte le loro smancerie!» disse ad alta voce in presenza di
Sonja, evidentemente incapace di frenare il proprio disappunto, dopo che la carrozza della
principessina si era allontanata dalla casa.

       «Ah, come si può parlare così, Nicolas,» disse Sonja, dissimulando a fatica la sua
gioia. «È così buona, e maman le vuole tanto bene.»
                                                                                       1353
www.writingshome.com
                                 Lev Nicolaevic Tolstoj – Guerra e pace


       Nikolaj non rispose e avrebbe desiderato non parlare più della principessina. Ma la
vecchia contessa dopo quella visita parlava di lei quasi tutti i giorni.

       La contessa la lodava, esigeva che il figlio contraccambiasse la visita, esprimeva il
desiderio di vederla più spesso, ma nello stesso tempo diventava di cattivo umore ogni
volta che parlava di lei.

       Nikolaj si sforzava di tacere quando la madre parlava della principessina, ma il suo
silenzio irritava la contessa.

       «È una ragazza davvero eccellente,» diceva, «e tu devi andarla a trovare. Almeno
vedrai qualcuno, a star qui sempre con noi finisce che ti annoi.»

       «Ma io non ne ho assolutamente voglia, mammina.»

       «Un tempo volevi vederla e ora non vuoi più. Davvero, mio caro, non riesco a
capirti. Ora ti annoi, ora, tutt'a un tratto, non vuoi vedere nessuno.»

       «Ma io non ho detto che mi annoio.»

       «Come no, sei stato tu a dire che non vuoi vederla. È una ragazza ricca di qualità
che ti è sempre piaciuta; e ora tutto ad un tratto, sembri infastidito, chissà perché. Mi si
nasconde sempre tutto.»

       «Ma niente affatto, mammina.»

       «Se ti chiedessi di fare qualcosa di spiacevole, ma ti chiedo solo di restituire una
visita. Anche la cortesia lo esige... Te l'ho chiesto e ora non dirò più niente, dato che hai dei
segreti per tua madre.»

       «Ma ci andrò, se proprio volete.»

       «Per me è indifferente, è per te che lo desidero.»

       Nikolaj sospirava mordendosi i baffi e disponeva sul tavolo le carte da gioco,
cercando di spostare l'attenzione della madre su un altro argomento.

       L'indomani, e il giorno dopo e quello ancora successivo la contessa ritornò sullo
stesso discorso.

       Dopo la sua visita ai Rostov e l'inattesa fredda accoglienza riservatale da Nikolaj, la
principessina Mar'ja riconobbe tra sé che aveva avuto ragione nel non voler andare per
prima dai Rostov.

                                                                                            1354
www.writingshome.com
                               Lev Nicolaevic Tolstoj – Guerra e pace


       «Non mi aspettavo niente di diverso,» si diceva, chiamando in aiuto il proprio
orgoglio. «Non ho nulla da spartire con lui, volevo solo vedere quella povera vecchia che è
sempre stata buona con me e verso la quale ho tanti obblighi...»

       Ma questi ragionamenti non riuscivano a tranquillizzarla e quando ricordava la sua
visita era tormentata da un sentimento che rassomigliava a un rimorso. Benché avesse
fermamente deciso di non andare più dai Rostov e di dimenticare tutto questo, si sentiva
continuamente come in una posizione non ben definita. E quando si domandava che cosa
la tormentasse, doveva riconoscere che erano i suoi rapporti con Rostov. Quel tono freddo
e cortese non derivava dai sentimenti che aveva per lei (questo lo sapeva), ma nascondeva
qualcosa. Questo ella voleva chiarire e sentiva che fino a quel momento non avrebbe
potuto essere tranquilla.

       Un giorno, verso la metà dell'inverno, mentre si trovava nella stanza da studio
sorvegliando i compiti del nipote, le fu annunciata la visita di Rostov. Fermamente decisa
a non tradire il suo segreto e a non far trapelare il suo turbamento, chiamò M.lle Bourienne
e apparve in salotto insieme a lei.

       Un'occhiata al viso di Nikolaj le bastò per capire che era venuto solo per adempiere
a un dovere di cortesia. Decise di attenersi allo stesso tono con cui lui le si sarebbe rivolto.

       Presero a parlare della salute della contessa, dei conoscenti comuni, delle ultime
notizie della guerra, e quando furono trascorsi quei dieci minuti richiesti dalle
convenienze, passati i quali un ospite può accomiatarsi, Nikolaj si alzò per andarsene.

       Con l'aiuto di M.lle Bourienne la principessina aveva sostenuto molto bene la
conversazione, ma proprio alla fine, mentre lui si alzava, era così stanca di parlare di cose
che non la interessavano e il pensiero che a lei sola, la vita concedeva così poche gioie la
occupò talmente che ebbe un momento di assenza completa e continuò a star seduta,
immobile, con gli occhi luminosi fissi nel vuoto, senza accorgersi che Nikolaj si era alzato.

       Nikolaj la guardò e per non far vedere che si era accorto della sua distrazione, disse
qualche parola a M.lle Bourienne e tornò poi a guardare la principessina. Essa sedeva
sempre immobile e sul viso delicato era impressa la sofferenza. Improvvisamente gli fece
pena e confusamente intuì che era forse lui la causa di quella tristezza. Avrebbe voluto
aiutarla, dirle qualcosa di gradevole, ma non gli venne in mente nulla.

       «Addio, principessina,» disse.

       Essa si riprese, avvampò e sospirò profondamente.

                                                                                            1355
www.writingshome.com
                               Lev Nicolaevic Tolstoj – Guerra e pace


       «Ah, scusate,» disse come destandosi. «Ve ne andate già conte? Ebbene addio! E il
cuscino per la contessa?»

       «Aspettate, lo porto subito,» disse M.lle Bourienne e uscì dalla stanza.

       Tutti e due tacevano, ogni tanto scambiandosi un'occhiata.

       «Davvero principessina,» disse infine Nikolaj con un triste sorriso, «sembra che sia
stato poco tempo fa e invece quanta acqua è passata sotto i ponti da quando ci siamo visti
quella prima volta a Boguèarovo. Ci sentivamo tutti sopraffatti dalla sventura, e tuttavia
cosa non pagherei per tornare a quei tempi... ma indietro non si torna.»

       La principessina lo fissava attentamente negli occhi col suo sguardo luminoso.
Pareva cercar di penetrare il senso segreto delle sue parole che le avrebbe spiegato il
sentimento che nutriva per lei.

       «Sì, sì,» rispose, «ma voi non avete alcun motivo di rimpiangere il passato. Da quel
che capisco la vostra vita di adesso, voi ve ne ricorderete sempre con piacere, perché
l'abnegazione con la quale vivete...»

       «Non posso accettare le vostre lodi,» la interruppe in fretta Nikolaj, «al contrario,
non faccio che rimproverarmi... ma questo è un discorso ben poco interessante e tutt'altro
che allegro.»

       E il suo sguardo riprese l'espressione fredda e distaccata di prima. Ma ormai la
principessina aveva visto di nuovo in lui l'uomo che conosceva e amava e ora parlava
soltanto con quest'uomo.

       «Credevo che mi avreste permesso di dirvi questo,» disse. «Siamo stati così vicini
voi e io... e la vostra famiglia, che pensavo che non avreste giudicato inopportuno il mio
interessamento, ma mi sono sbagliata,» disse, e la sua voce improvvisamente tremò. «Non
so perché,» proseguì riprendendosi, «voi prima eravate un altro e...»

       «Ci sono migliaia di perché (e accentuò in modo particolare la parola perché). Vi
ringrazio, principessina,» aggiunse a bassa voce. «A volte è penoso...»

       «Dunque è per questo! Ecco perché!» diceva una voce nell'anima della principessina
Mar'ja. «No, in lui non ho amato solo quello sguardo allegro, buono ed aperto, e il
bell'aspetto; avevo intuito la nobiltà, la fermezza del suo animo, la sua capacità di
abnegazione,» pensò. «Sì, ora lui è povero e io sono ricca... Sì, è soltanto per questo... Sì, se



                                                                                            1356
www.writingshome.com
                              Lev Nicolaevic Tolstoj – Guerra e pace


non ci fosse questo...» E ricordando la sua tenerezza di un tempo, e guardando il suo volto
buono e triste, ad un tratto comprese la causa della sua freddezza.

      «Perché, conte, perché?» quasi gridò e involontariamente gli si avvicinò. «Perché,
ditemelo, dovete dirmelo!» Lui taceva. «Conte, io non conosco i vostri perché» continuò,
«ma per me è penoso... ve lo confesso. Per qualche motivo voi volete privarmi
dell'amicizia di una volta. E questo mi addolora.» Le lacrime le affioravano negli occhi e
nella voce. «Ho avuto così poca felicità nella vita, che ogni perdita mi è gravosa...
Perdonatemi, addio.» E improvvisamente scoppiò a piangere e si accinse a lasciare la
stanza.

      «Principessina! Aspettate per amor di Dio!» gridò Nikolaj cercando di fermarla.
«Principessina!»

      Ella si voltò. Per alcuni secondi si guardarono in silenzio negli occhi e ciò che
sembrava lontano, impossibile, improvvisamente diventò vicino, possibile e inevitabile.



VII



      Nell'autunno del 1813 Nikolaj sposò la principessina Mar'ja, e insieme a lei, alla
madre e a Sonja si stabilì a Lysye Gory.

      Nel giro di quattro anni, senza vendere nessuna delle proprietà di sua moglie, finì
di pagare i debiti e, grazie a una piccola eredità derivante dalla morte di una cugina, saldò
anche il debito con Pierre.

      Tre anni dopo, nel 1820, Nikolaj aveva riassestato così bene la sua situazione
economica da essere in grado di acquistare una piccola tenuta vicino a Lysye Gory; era
anche in trattative per riscattare il paterno Otradnoe e realizzare così un vecchio sogno.

      Aveva cominciato ad occuparsi dell'azienda per necessità, ma ben presto vi si
appassionò tanto che divenne la sua occupazione preferita e quasi esclusiva.

      Nikolaj gestiva la sua azienda agricola in modo semplice, non amava le
innovazioni, specialmente quelle inglesi, che allora stavano diventando di moda, rideva
dei trattati teorici sull'agricoltura, non amava i grossi impianti, le produzioni costose, le
semine di grano pregiato e, in genere, non si occupava separatamente di un singolo settore
dell'azienda. Aveva sempre davanti agli occhi tutta la proprietà e non una singola parte di
                                                                                         1357
www.writingshome.com
                               Lev Nicolaevic Tolstoj – Guerra e pace


essa. Nella tenuta, poi, l'elemento principale non era per lui l'azoto, e neanche l'ossigeno,
che si trovavano nel terreno e nell'aria, non un aratro o un concime particolare, ma quello
strumento principale per mezzo del quale agiscono sia l'azoto che l'ossigeno, sia il concime
che l'aratro, ossia l'uomo che lavora, il contadino. Quando Nikolaj aveva cominciato ad
occuparsi dell'azienda e a impratichirsi dei suoi vari settori, il contadino aveva attratto in
modo particolare la sua attenzione; il contadino non gli era parso semplicemente uno
strumento, ma anche un fine e un giudice. In un primo tempo era stato ad osservarlo,
sforzandosi di capire di che cosa avesse bisogno, che cosa considerasse buono e che cosa
cattivo, apparentemente dava ordini e comandava, in realtà non faceva che imparare dai
contadini le maniere, i discorsi e i giudizi su ciò che è buono e ciò che è cattivo. E solo
quando ebbe compreso i gusti e le aspirazioni del contadino, ed ebbe imparato a parlare
con il suo linguaggio e a capire il senso riposto dei suoi discorsi, quando si fu sentito un
suo consanguineo, solo allora cominciò arditamente a dirigerlo, cioè a svolgere nei
confronti dei suoi contadini quelle funzioni che spettavano a lui. E l'amministrazione di
Nikolaj conseguiva i risultati più brillanti.

       Assumendo l'amministrazione della proprietà, Nikolaj aveva scelto subito, senza
sbagliare, quasi per un dono di chiaroveggenza, come borgomastro, comestarosta, come
intendente, proprio quegli uomini che sarebbero stati eletti dai contadini stessi se avessero
potuto eleggerli, e i capi da lui scelti non venivano mai cambiati. Prima di analizzare le
proprietà chimiche di un concime, prima di dedicarsi al «dare» e all'«avere» (come gli
piaceva dire, ironicamente), si informava sulla qualità del bestiame che avevano i
contadini e aumentava questa quantità con tutti i mezzi possibili. Tendeva a mantenere
unite le famiglie dei contadini, non permettendo loro di dividersi. Si schierava in egual
modo contro i pigri, i corrotti e i deboli e cercava di allontanarli dalla comunità.

       Durante le semine e la raccolta del fieno e dei cereali, badava nello stesso modo ai
suoi campi come a quelli dei contadini. Ed erano pochi i proprietari che avevano i campi
seminati e mietuti così presto e bene, e così redditizi come Nikolaj.

       Con i servi di casa preferiva non aver a che fare, lì chiamava «parassiti» e a detta di
tutti li lasciava abbandonati a se stessi e li guastava; quando bisognava prendere qualche
provvedimento nei confronti di un servitore, specialmente quando si trattava di una
punizione, era sempre indeciso e si consigliava con tutti quelli di casa; ma quando si
poteva mandare a fare il soldato un servo al posto di un contadino, se ne incaricava subito,
senza la minima esitazione. In tutti i provvedimenti che riguardavano i contadini, invece,
non aveva mai il minimo dubbio. Ogni suo provvedimento - lo sapeva - sarebbe stato
approvato da tutti contro uno o pochissimi.

                                                                                         1358
www.writingshome.com
                                Lev Nicolaevic Tolstoj – Guerra e pace


       Caricare di lavoro un uomo o punirlo solo perché così gli andava erano cose che
non si permetteva, come non si permetteva di alleggerire il lavoro o di compensare un
uomo solo perché ne sentiva il desiderio. Non avrebbe saputo dire in che cosa consistesse
questa misura di cuò che si doveva e di ciò che non si doveva fare, ma questa misura nella
sua anima era ferma e incrollabile.

       Spesso commentava con dispetto qualche insuccesso o disordine dicendo: «con
questo nostro popolo russo...» e si immaginava di non poter sopportare i mužiki.

       Ma egli amava con tutte le forze dell'anima questo nostro popolo russo e il suo modo
di vivere, e solo per questo era riuscito a comprendere e assimilare quell'unica via e quel
metodo di amministrazione che davano risultati così buoni.

       La contessa Mar'ja era gelosa di questa passione di suo marito e si rammaricava di
non potervi partecipare; ma non poteva capire le gioie e le amarezze che gli procurava
quel mondo a se stante, per lei estraneo. Non poteva capire perché fosse così
particolarmente animato e felice quando, dopo essersi alzato all'alba e aver trascorso
l'intera mattinata nei campi o sull'aia, tornava da lei per il tè da una semina, da una
falciatura o da un raccolto. Non riusciva a condividere la sua ammirazione per il
contadino agiato Matvej Ermišin, il quale - raccontava Nikolaj tutto entusiasta - per tutta la
notte aveva trasportato covoni con la famiglia, e mentre nessuno aveva ancora portato i
covoni sulle aie, lui aveva già le biche alte. Non capiva perché con tanta gioia, passando
dalla finestra al balcone, sorridesse sotto i baffi ammiccando, quando una pioggerella
tiepida e fitta cadeva sui germogli dell'avena che stavano inaridendo, o perché, quando il
vento sospingeva via dai luoghi di falciatura e di raccolto una nube minacciosa, Nikolaj,
rosso, abbronzato e tutto sudato, con i capelli odorosi di artemisia e di genziana,
rientrando in casa dall'aia, fregandosi allegramente le mani dicesse: «Bene, ancora una
giornatina, e tutto il raccolto, sia il mio che quello dei contadini, sarà sulle aie.»

       Ancor meno poteva capire perché mai, col suo buon cuore, con la sua costante
prontezza nel prevenire i suoi desideri, quasi si disperasse quando lei gli trasmetteva le
preghiere di qualche donna o di qualche contadino che si erano rivolti a lei per essere
esentati da un lavoro; perché mai lui, il buon Nicolas, ostinatamente le opponesse un
rifiuto, pregandola con irritazione di non immischiarsi in faccende che non la
riguardavano. Sentiva che per lui esisteva un mondo a parte, cui era appassionatamente
dedito, con certe sue leggi che lei non riusciva a capire.

       Quando certe volte, sforzandosi di capirlo, gli parlava dei suoi meriti, che
consistevano nel fare del bene ai suoi sottoposti, Nikolaj si arrabbiava e rispondeva: «Ma

                                                                                         1359
www.writingshome.com
                              Lev Nicolaevic Tolstoj – Guerra e pace


niente affatto! Cose del genere non mi passano mai per la mente, e per il loro bene non
faccio un bel nulla. Tutto questo è poesia, fantasie da donnette, il bene del prossimo e
compagnia bella! A me interessa che i nostri figli non debbano andare in giro a mendicare;
devo sistemare bene il nostro patrimonio finché sono vivo, ecco tutto. E per questo ci
vuole ordine, ci vuole severità... ecco tutto!» diceva, serrando il suo pugno poderoso. «E
anche giustizia, beninteso,» aggiungeva, «perché se un contadino è nudo, affamato e ha
soltanto un cavalluccio, non lavora né per sé né per me.»

       E, probabilmente, proprio perché Nikolaj non si permetteva di pensare che faceva
qualcosa per gli altri in modo disinteressato, tutto quello che faceva era fruttifero: il suo
patrimonio aumentava rapidamente; i contadini del vicinato venivano a chiedergli di
comprarli, e per molto tempo dopo la sua morte si conservò tra il popolo un devoto
ricordo della sua amministrazione. «Quello era un padrone... Prima la roba dei contadini,
e poi la sua. E di complimenti non ne faceva con chi non rigava dritto! Insomma: un vero
padrone!»



VIII



       L'unica cosa che qualche volta angustiava Nikolaj nella sua coscienza di
amministratore della sua azienda era l'irascibilità unita alla vecchia abitudine da ussaro di
menar le mani. Nei primi tempi non vedeva in questo nulla di riprovevole, ma nel
secondo anno del suo matrimonio la sua opinione su questo modo di imporsi
improvvisamente mutò.

       Un giorno, in estate, era stato chiamato da Boguèarovo lo starosta che era succeduto
al defunto Dron e che era accusato di diverse malefatte e negligenze. Nikolaj gli andò
incontro sulla scalinata d'ingresso e fin dalle prime risposte dello starosta, si udirono nel
vestibolo grida e rumori di colpi. Tornato a casa per colazione, Nikolaj si avvicinò alla
moglie, che sedeva con la testa china sul telaio, e, come d'abitudine, si mise a raccontare
quello che aveva fatto in mattinata, e fra le altre cose le parlò anche dello starosta di
Boguèarovo. La contessa Mar'ja arrossendo, impallidendo e stringendo le labbra,
continuava a restar seduta con la testa china, senza rispondere nulla alle parole del marito.

       «Che spudorato farabutto,» diceva Nikolaj, scaldandosi al solo ricordo. «Almeno mi
avesse detto che era ubriaco, che non aveva visto... Ma che cos'hai, Marie?» domandò ad
un tratto.

                                                                                         1360
www.writingshome.com
                               Lev Nicolaevic Tolstoj – Guerra e pace


       La contessa Mar'ja alzò la testa come per dire qualcosa, ma subito la riabbassò in
fretta e strinse le labbra.

       «Che c'è? Che cos'hai, amica mia?»

       Il pianto abbelliva sempre la non bella contessa. Non piangeva mai di dolore o di
ira, ma sempre di tristezza e di compassione. E quando piangeva, i suoi occhi luminosi
acquistavano una fascino irresistibile.

       Non appena Nikolaj le ebbe preso una mano, non riuscì più a trattenersi e scoppiò
in lacrime.

       «Nicolas, ho visto... lui è in torto, ma tu, perché tu?... Nicolas!...» e si nascose la
faccia tra le mani.

       Nikolaj rimase in silenzio, arrossì violentemente, si scostò e prese a camminare per
la stanza. Aveva capito che cosa la faceva piangere; ma non poteva così di colpo consentire
in cuor suo con lei, che ciò a cui era abituato fin da bambino, che aveva sempre
considerato come la cosa più normale del mondo fosse una cosa sbagliata.

       «Sono leziosaggini, cose da donnicciole, oppure ha ragione lei?» si chiedeva. Prima
di aver risolto tra sé la questione, guardò ancora il volto sofferente e pieno d'amore della
contessa Mar'ja e ad un tratto capì che aveva ragione lei e che ormai da tempo egli era in
fallo di fronte a se stesso.

       «Marie,» disse a bassa voce avvicinandosi, «questo non succederà mai più; ti dò la
mia parola. Mai più, ripeté con voce tremante, come un bambino che chiede perdono.

       Le lacrime sgorgarono ancora più copiose dagli occhi della contessa. Afferrò la
mano del marito e la baciò.

       «Nicolas, quand'è che hai rotto il cammeo?» chiese per cambiare discorso
guardandogli la mano al cui anulare portava un anello con la testa di Lacoonte.

       «Oggi, sempre per quella storia. Ah, Marie, non parlarmene più.» Di nuovo diventò
scarlatto. «Ti do la mia parola d'onore che non succederà più. E che questo me lo ricordi
sempre,» disse indicando l'anello rotto.

       Da quel giorno, ogni volta che discutendo con gli starosty o con i fattori sentiva il
sangue montargli alla testa e cominciava a stringere i pugni, Nikolaj girava sul dito l'anello
rotto e abbassava gli occhi davanti alla persona che lo aveva mandato in collera. Un paio


                                                                                         1361
www.writingshome.com
                               Lev Nicolaevic Tolstoj – Guerra e pace


di volte all'anno, tuttavia, perdeva il controllo e allora rientrando confessava la cosa alla
moglie e nuovamente le prometteva che quella sarebbe stata veramente l'ultima volta.

       «Marie, tu mi disprezzerai, lo so,» diceva. «Me lo merito.»

       «Tu devi andartene, andartene subito, se ti accorgi di non riuscire a trattenerti,»
diceva con tristezza la contessa Mar'ja, cercando di consolare il marito.

       Nell'ambiente della nobiltà del governatorato, Nikolaj era stimato, ma non amato.
Degli interessi della nobiltà non si curava minimamente. E per questo certuni lo
ritenevano un orgoglioso, altri un uomo ottuso. D'estate, dalle semine di primavera fino al
raccolto, tutto il suo tempo era impegnato nelle occupazioni agricole. In autunno, con la
stessa serietà con cui si occupava dell'azienda, si dedicava alla caccia e se ne stava in giro
per un mese o due con i suoi amici cacciatori. D'inverno visitava gli altri villaggi e si dava
alla lettura. Leggeva soprattutto libri di storia, che ogni anno si faceva mandare per una
data somma. Si era così formato una biblioteca seria, come lui diceva, e si era imposto di
leggere tutti i libri che acquistava. Con aria grave e assorta si chiudeva nel suo studio per
impegnarsi in queste letture che dapprima si era imposto come un dovere, ma che
gradualmente diventarono un'occupazione abituale che gli procurava un piacere tutto
particolare e la consapevolezza di occuparsi di cose serie. Fatta eccezione per i viaggi
d'affari, d'inverno passava la maggior parte del tempo in casa, dedicandosi alla famiglia e
intervenendo nei rapporti più minuti tra madre e figli. Il rapporto con sua moglie si faceva
ogni giorno più intenso, e ogni giorno scopriva in lei nuovi tesori spirituali.

       Sonja, da quando Nikolaj si era sposato, viveva in casa loro. Ancora prima del
matrimonio, accusando se stesso e elogiando lei, Nikolaj aveva raccontato alla moglie tutto
ciò che c'era stato tra lui e Sonja. Aveva pregato la principessina Mar'ja di essere affettuosa
e buona con sua cugina. La contessa Mar'ja si rendeva conto della colpa di suo marito; si
sentiva anche lei colpevole di fronte a Sonja; pensava che il suo patrimonio poteva aver
influito sulla scelta di Nikolaj, non aveva nulla da rimproverare a Sonja, desiderava volerle
bene, ma non solo non le voleva bene, ma spesso avvertiva in sé dei sentimenti cattivi nei
suoi confronti e non era capace di superarli.

       Un giorno si mise a parlare con la sua amica Nataša di Sonja e di quanto fosse
ingiusta nei suoi confronti.

       «Sai che ti dico?» disse Nataša, «tu hai letto tanto il Vangelo e proprio lì c'è un passo
che riguarda Sonja.»

       «Quale?» domandò stupita la contessa Mar'ja.

                                                                                           1362
www.writingshome.com
                              Lev Nicolaevic Tolstoj – Guerra e pace


      «A chi ha sarà dato, ma a chi non ha sarà tolto,»

      Ricordi? Sonja è di quelli che non hanno. Perché? Non ti so dire. Forse perché
manca di egoismo, non so, ma è di quelli a cui viene tolto, e appunto tutto le è stato tolto.
Certe volte mi fa profondamente pena; un tempo desideravo molto che Nikolaj la
sposasse; ma ho sempre avuto come un presentimento che questo non sarebbe successo. È
un fiore sterile; sai, come quelli delle fragole. Certe volte mi fa compassione, ma a volte
penso che non soffra del suo stato come ne soffriremmo noi.»

      E sebbene la contessa Mar'ja avesse spiegato a Nataša che quelle parole del Vangelo
si dovevano intendere in un altro modo, tuttavia, guardando Sonja, doveva convenire con
la spiegazione data da Nataša. Effettivamente pareva che Sonja non fosse amareggiata
della sua situazione e che si fosse completamente rassegnata al suo destino di fiore sterile.
Sembrava avesse care non tanto le singole persone quanto la famiglia nel suo complesso.
Come una gatta, si era affezionata non alle persone, ma alla casa. Assisteva la vecchia
contessa, vezzeggiava e viziava ì bambini, era sempre pronta a sbrigare quei piccoli servigi
ai quali era portata, ma tutto questo veniva accolto dagli altri, involontariamente, con ben
poca gratitudine.

      La palazzina di Lysye Gory era stata ricostruita, ma non più su quel tono che aveva
avuto all'epoca del defunto principe.

      La costruzione, iniziata in un periodo di ristrettezze, era di un'assoluta semplicità.
L'immensa casa, sulle vecchie fondamenta di pietra, ora era di legno, intonacata solo
all'interno. La grande spaziosa dimora con il pavimento di legno grezzo, era ammobiliata
in modo semplicissimo con divani e poltrone, tavoli e sedie fatti con betulle della tenuta da
falegnami propri. Non mancavano però le stanze per la servitù e appartamenti per gli
ospiti. I parenti dei Rostov e dei Bolkonskij venivano a volte a soggiornare a Lysye Gory al
gran completo, con le loro famiglie, sedici cavalli, decine di servitori, e si fermavano per
mesi. Inoltre, quattro volte all'anno, per gli onomastici e i compleanni dei padroni di casa
vi affluivano, per un giorno o due, fine a cento invitati. Per il resto dell'anno, la vita vi
scorreva con un ritmo assolutamente regolare con le solite occupazioni, i tè, le colazioni, i
pranzi, le cene basati sulle provviste domestiche.



IX




                                                                                        1363
www.writingshome.com
                               Lev Nicolaevic Tolstoj – Guerra e pace


       Era la vigilia del giorno di San Nicola d'inverno, il 5 dicembre 1820. Quell'anno
Nataša con i bambini e il marito era ospite del fratello fin dal principio dell'autunno. Pierre
era a Pietroburgo, dove era andato per certi suoi affari particolari, come aveva detto,
contando di trattenersi per tre settimane. Ne erano ormai passate sette e lo si aspettava da
un momento all'altro.

       Il 5 dicembre, oltre alla famiglia Bezuchov, era ospite dei Rostov anche un vecchio
amico di Nikolaj, il generale a riposo Vasilij Fëdoroviè Denisov.

       Nikolaj sapeva che l'indomani, giorno della festa, quando sarebbero giunti tutti gli
ospiti, avrebbe dovuto togliersi il besmet, indossare una giacca, mettersi le scarpe strette
con la punta aguzza, recarsi nella nuova chiesa da lui costruita, e poi ricevere auguri e
offrire i zakuski e discorrere delle elezioni della nobiltà e del raccolto, ma quel giorno di
vigilia si sentiva ancora in diritto di passarlo come al solito. Fino all'ora di pranzo verificò i
conti del borgomastro del villaggio in territorio di Rjazan', dov'era la tenuta del nipote
della moglie; scrisse due lettere d'affari e andò a fare un giro di controllo nell'aia, nelle
stalle e nelle scuderie. Dopo aver dato disposizioni in vista dell'ubriacatura generale che
era prevista per l'indomani, in occasione della festa solenne, rientrò a casa giusto per il
pranzo e senza aver avuto il tempo di parlare a tu per tu con la moglie, si sedette alla
lunga tavola apparecchiata per venti persone, intorno alla quale si erano riuniti tutti i
familiari. A tavola c'erano la madre, la vecchia Belova che viveva con lei, la moglie, i tre
figli, la governante, un precettore, il nipote col suo precettore, Sonja, Denisov, Nataša, i
suoi tre figli, la loro governante e il vecchio Michail Ivanyè, l'architetto del principe, che
viveva a Lysye Gory ormai a riposo.

       La contessa Mar'ja sedeva al capo opposto della tavola. Non appena il marito si fu
seduto al suo posto, dal gesto col quale spostò rapidamente il bicchiere e il bicchierino
dopo aver spiegato il tovagliolo, la contessa Mar'ja decise che era di cattivo umore, come
gli capitava qualche volta, soprattutto prima della minestra, quando dalle occupazioni in
campagna passava direttamente alla stanza da pranzo. La contessa Mar'ja conosceva molto
bene questo suo stato d'animo, e quando era ben disposta, aspettava tranquillamente che
avesse mangiato la minestra, e solo allora gli rivolgeva la parola e lo costringeva ad
ammettere che non aveva motivi di essere di cattivo umore. Quel giorno però dimenticò
completamente questo suo modo di fare; fu addolorata all'idea che fosse adirato con lei
senza motivo e si sentì infelice. Gli domandò dove fosse stato. Egli rispose. Gli domandò
ancora se tutto funzionava regolarmente nella tenuta. Lui si accigliò sentendo quel suo
tono poco naturale e rispose in modo affrettato.


                                                                                             1364
www.writingshome.com
                              Lev Nicolaevic Tolstoj – Guerra e pace


       «Così non mi sono sbagliata,» pensò la contessa. Mar'ja, «ma perché è arrabbiato
con me?» Nel tono col quale Nikolaj le aveva risposto, la contessa Mar'ja aveva avvertito
del malanimo nei suoi confronti e il desiderio di troncare il discorso. Si era accorta che le
proprie parole avevano un tono sforzato, ma non poté trattenersi dal fare qualche altra
domanda.

       Grazie a Denisov, la conversazione a tavola diventò ben presto generale e animata,
e la contessa Mar'ja non parlò più col marito. Quando tutti si alzarono da tavola e
andarono a ringraziare la vecchia contessa, la contessa Mar'ja dando il braccio al marito lo
baciò e gli domandò perché fosse adirato con lei.

       «Tu hai sempre delle strane idee, sono ben lontano dall'essere in collera,» disse lui.

       Ma la parola sempre era di per sé una risposta alla contessa Mar'ja: «sì, sono
arrabbiato e non voglio dire perché.»

       Nikolaj andava così d'accordo con sua moglie che persino Sonja e la vecchia
contessa alle quali per gelosia non sarebbe dispiaciuto qualche contrasto fra di loro, non
riuscivano a trovare un motivo per un rimprovero; anche fra loro, comunque, c'erano dei
momenti di irritazione reciproca. Succedeva che, proprio dopo i periodi più felici,
avvertissero a un tratto un senso di estraneità e di ostilità; questa sensazione li prendeva
più spesso durante i periodi di gravidanza della contessa Mar'ja. In quel momento, essa si
trovava proprio in quello stato.

       «Ebbene, messieurs et mesdames,» disse Nikolaj ad alta voce in tono allegro (che alla
contessa Mar'ja sembrò usato a bella posta per offenderla), «è dalle sei che sono in piedi.
Domani ci sarà da soffrire, ma oggi possiamo andare a riposare.»

       E senza dire più nulla alla contessa Mar'ja, si ritirò nella piccola stanza dei divani
dove si coricò.

       «Ecco, fa sempre così,» pensò la contessa Mar'ja. «Parla con tutti tranne che con me.
Lo vedo, lo vedo, che gli sono odiosa. Specialmente in questo stato.» Si guardò il ventre
ormai alto e nello specchio la faccia smagrita e giallognola, quasi divorata dagli occhi.

       E tutto le diventò insopportabile: la voce stentorea e le risate di Denisov, e la
conversazione di Nataša, e in modo particolare l'occhiata frettolosa che le lanciò Sonja.

       Sonja era sempre il primo pretesto che la contessa Mar'ja sceglieva per concentrarvi
la sua irritazione.


                                                                                            1365
www.writingshome.com
                              Lev Nicolaevic Tolstoj – Guerra e pace


      Dopo essere rimasta per un po' con gli ospiti, senza capire nulla di quanto dicevano,
uscì alla chetichella e andò nella stanza dei bambini.

      I bambini seduti su una fila di sedie immaginavano di viaggiare alla volta di Mosca
e la invitarono con loro. Si sedette, giocò con loro, ma il pensiero del marito e della sua
irritazione senza motivo la tormentava continuamente. Si alzò e camminando a fatica in
punta dei piedi, andò nella piccola stanza dei divani.

      «Forse non dorme; mi spiegherò con lui,» si disse.

      Il maggiore dei ragazzi, Andrjuša, la seguì, imitandola, in punta dei piedi. La
contessa Mar'ja non se ne accorse.

      «Chère Marie, il dort, je crois; il est si fatigué,» e disse Sonja nella grande stanza dei
divani capitandole improvvisamente davanti (pareva alla contessa Mar'ja di averla sempre
tra i piedi), «purché Andrjuša non lo svegli...»

      La contessa Mar'ja si voltò e vide dietro di sé Andrjuša, sentì che Sonja aveva
ragione e proprio per questo avvampò e si trattenne a fatica dal dirle qualcosa di aspro.
Non rispose nulla, e per non ubbidirla, con la mano fece segno ad Andrjuša di non far
rumore ma di venire pure con lei e si avvicinò alla porta. Sonja si avviò verso un'altra
porta. Dalla stanza in cui dormiva Nikolaj si sentiva il suo respiro regolare, che la moglie
conosceva fin nelle minime sfumature. Udendo quel respiro, la contessa si vedeva davanti
la bella fronte liscia, i baffi, tutto il viso, che così spesso guardava a lungo, durante il
sonno, nel silenzio della notte. Nikolaj improvvisamente si mosse e si schiarì la gola. In
quello stesso momento Andrjuša gridò da dietro la porta: «Babbo, mammina è qui.»

      La contessa Mar'ja impallidì per lo spavento e si mise a far segni al figlio. Questi
ammutolì e ci fu un momento di silenzio, molto allarmante per la contessa Mar'ja. Essa
sapeva quanto a Nikolaj dispiaceva venir svegliato. Ad un tratto dietro la porta si udì di
nuovo quel suono gutturale insieme a un movimento, e la voce scontenta di Nikolaj: «Non
ti lasciano in pace un momento. Marie, sei tu? Perché l'hai portato qui?»

      «Ero venuta solo per vedere, non l'avevo visto... scusa...»

      Nikolaj tossì e tacque. La contessa Mar'ja si allontanò dalla porta e accompagnò il
figlio nella stanza dei bambini. Cinque minuti dopo la piccola Nataša di tre anni, dagli
occhi nerissimi, la prediletta del padre, avendo saputo dal fratello che il babbo dormiva e
la mamma era nella stanza dei divani, corse dal padre senza che la madre se ne accorgesse.
La piccola fece cigolare arditamente la porta, si avvicinò con energici passettini dei suoi
piccoli piedi al divano e osservata la posizione del padre che dormiva voltandole la
                                                                                           1366
www.writingshome.com
                                Lev Nicolaevic Tolstoj – Guerra e pace


schiena, si sollevò in punta di piedi e baciò la mano che il padre teneva sotto la testa.
Nikolaj si voltò con un tenero sorriso sul volto.

       «Nataša! Nataša!» si udì fuori della porta il bisbiglio spaventato della contessa
Mar'ja. «Il babbo vuole dormire.»

       «No, mamma, non vuole dormire,» rispose convinta la piccola Nataša, «sta
ridendo.»

       Nikolaj mise giù i piedi, si alzò e prese in braccio la figlia. «Entra Maša,» disse alla
moglie.

       La contessa Mar'ja entrò nella stanza e si sedette accanto al marito.

       «Non avevo visto che il bambino mi correva dietro,» disse timidamente. «Ero
venuta solo così...»

       Tenendo con un braccio la figlia, Nikolaj guardò la moglie e notando l'espressione
avvilita del suo viso, la cinse con l'altro braccio e la baciò sui capelli.

       «Si può baciare la mamma?» domandò a Nataša.

       Nataša sorrise confusa.

       «Ancora!» disse con un gesto imperioso, indicando il punto dove Nikolaj aveva
baciato la moglie.

       «Non so proprio che cosa ti faccia pensare che io sia di cattivo umore,» disse
Nikolaj, rispondendo alla domanda che sapeva al centro dei pensieri della moglie.

       «Marie, basta, sono sciocchezze. Come fai a non vergognarti?» aggiunse gaiamente.

       «Mi sembra che tu non possa volermi bene, di essere così brutta... sempre... ma ora
poi... in questo stato...»

       «Ah, come sei buffa! Non si ha cara una persona perché è bella, ma è bella perché ci
è cara. Solo Malvina e le altre del suo stampo sono amate perché sono belle; ma forse che
io amo mia moglie? Non è che l'ami, ma così, non so come dirti. Senza di te, e quando
ecco, tra noi c'è qualche malinteso, io mi sento come perduto e non sono più in grado di far
nulla. Ma sì, forse amo il mio dito? No, che non lo amo, ma prova a tagliarmelo!»

       «No, per me non è così, ma ti capisco. Allora non sei arrabbiato con me?»


                                                                                          1367
www.writingshome.com
                                Lev Nicolaevic Tolstoj – Guerra e pace


       «Tremendamente arrabbiato,» rispose sorridendo e alzandosi in piedi e ravviandosi
i capelli si mise a camminare per la stanza.

       «Sai, Marie, a che cosa pensavo?» passò subito a dire ora che si erano riconciliati,
mettendosi subito a pensare ad alta voce in presenza della moglie. Non le chiedeva se
fosse disposta ad ascoltarlo, era superfluo. Gli era venuta in mente una cosa, quindi anche
a lei. E le comunicò la sua intenzione di convincere Pierre a restare con loro fino a
primavera.

       La contessa Mar'ja lo ascoltò fino in fondo, fece le sue osservazioni e cominciò a sua
volta ad esporre ad alta voce i suoi pensieri. I suoi pensieri riguardavano i bambini.

       «Come si vede già da ora la donna,» disse in francese, indicando la piccola Nataša.
«Voi rimproverate noi donne di mancare di logica. Ecco la nostra logica. Io dico: il babbo
vuole dormire, e lei dice: no, ride. Ed è lei ad aver ragione,» disse la contessa Mar'ja,
sorridendo felice.

       «Sì, sì!»

       E Nikolaj, presa col suo forte braccio la figlia, la sollevò in alto, se la mise sulle
spalle, tenendola per le gambette, e si mise a girare con lei per la stanza. Sia il padre che la
figlia avevano la stessa faccia spensieratamente felice.

       «Ma sai, forse sei ingiusto. Vuoi troppo bene a questa,» bisbigliò in francese la
contessa Mar'ja.

       «È vero, ma che posso farci?... Cerco di non farlo vedere...»

       In quel momento dal vestibolo e dall'anticamera si sentì un rumore di porte e di
passi che facevano pensare a un arrivo improvviso.

       «È arrivato qualcuno.»

       «Sono sicura che è Pierre. Vado ad informarmi,» disse la contessa Mar'ja e uscì dalla
stanza.

       In sua assenza Nikolaj si permise di portare al galoppo la bambina intorno alla
stanza. Poi, ansante, mise rapidamente giù la bambina che rideva e se la strinse al petto. I
suoi salti gli avevano ricordato il ballo e ora, guardando il rotondo, felice visetto infantile,
pensava a come sarebbe stata quando lui, ormai anziano, avrebbe cominciato a portarla in
società, e così come il suo povero padre ballava ballava con la figlia il Danilo Cooper, così
lui avrebbe ballato con lei una mazurca.
                                                                                           1368
www.writingshome.com
                               Lev Nicolaevic Tolstoj – Guerra e pace


       «È lui, è lui, Nicolas!» disse pochi minuti dopo la contessa Mar'ja rientrando nella
stanza. «Adesso la nostra Nataša sembra rinata. Dovevi vedere il suo entusiasmo e quante
ne ha dovute sentire Pierre perché ha tardato tanto a tornare. Sù, andiamo, presto,
andiamo! Dividetevi una buona volta,» disse guardando con un sorriso la bambina che si
stringeva al padre.

       Nikolaj uscì, tenendo la figlia per mano. La contessa Mar'ja si trattenne nella stanza
dei divani.

       «Mai, mai avrei creduto,» mormorò fra sé, «che si potesse essere così felici.» Il suo
volto era tutto illuminato da un radioso sorriso, ma nello stesso momento sospirò e una
quieta mestizia aleggiò nel suo sguardo profondo; come se, oltre alla felicità che provava,
ve ne fosse un'altra, irraggiungibile in questa vita, della quale involontariamente in quel
momento si fosse ricordata.



X



       Nataša si era sposata al principio della primavera del 1813, e nel 1820 aveva già tre
figlie e un figlio, che aveva molto desiderato e che ora allattava. Si era fatta florida e piena
tanto che era difficile riconoscere in quella madre robusta l'esile e irrequieta Nataša di un
tempo. I lineamenti della faccia si erano definiti e avevano un'espressione di tranquilla
dolcezza e limpidezza. Sul suo volto non c'era più, come una volta, quella fiamma di
animazione che ardeva senza posa e che costituiva il suo fascino. Sovente ora si vedevano
solo il suo viso e il suo corpo, mentre non si vedeva affatto l'anima. Si vedeva unicamente
una femmina forte, bella e feconda. Il fuoco di un tempo ormai si accendeva in lei molto di
rado. Accadeva solo quando, come in questo caso, ritornava suo marito, quando un
bambino guariva da una malattia o quando, insieme alla contessa Mar'ja, ricordava il
principe Andrej (col marito non parlava mai di lui, supponendo che fosse geloso della
memoria del principe Andrej), oppure, molto più di rado, quando qualcosa la riportava
casualmente al canto, che aveva completamente abbandonato dopo il matrimonio. E in
quei rari momenti in cui il fuoco di un tempo si accendeva nel suo bel corpo, ora perfetto,
era anche più affascinante di prima.

       Dal matrimonio Nataša era sempre vissuta con il marito a Mosca, a Pietroburgo e
nella campagna nei dintorni di Mosca, o in casa della madre, cioè da Nikolaj. In società, la
giovane contessa Bezuchov si faceva vedere assai poco e quelli che l'avevano vista non ne

                                                                                           1369
www.writingshome.com
                              Lev Nicolaevic Tolstoj – Guerra e pace


erano entusiasti. Non era né aggraziata né amabile. Non che Nataša preferisse la solitudine
(non sapeva neanche lei se le piacesse o no, le pareva anzi di no), ma tra le gravidanze, i
parti, le poppate, la partecipazione intensa alla vita del marito, non poteva soddisfare tutte
queste esigenze che rinunciando alla vita di società. Tutti coloro che avevano conosciuto
Nataša prima del matrimonio si stupivano del cambiamento, davvero straordinario,
avvenuto in lei. Soltanto la vecchia contessa, che con il suo intuito materno aveva sempre
saputo che tutti gli slanci di Nataša erano originati solo dal bisogno di avere una famiglia,
di avere un marito (come lei stessa, non tanto per scherzo quanto in un impeto di sincerità
aveva dichiarato a Otradnoe), solo la madre dunque si stupiva dello stupore della gente
che non capiva Nataša, e ripeteva di aver sempre saputo che Nataša sarebbe stata una
moglie e una madre esemplare.

      «Il fatto è che lei spinge all'estremo il suo amore per il marito e per i figli,» diceva la
contessa, «tanto che a questo livello la cosa diventa perfino stupida!»

      Nataša non seguiva quell'aurea massima professata dalle persone intelligenti e
particolarmente dai francesi, secondo la quale una ragazza, sposandosi, non deve lasciarsi
andare, non deve trascurare i propri talenti, deve invece aver cura del proprio aspetto
ancora più che da ragazza, deve cercare di affascinare il marito come lo affascinava
quando marito non era ancora. Nataša, invece, aveva abbandonato di colpo tutte le sue
attrattive, fra le quali il canto spiccava in modo particolare. E lo aveva abbandonato
proprio perché era una forte attrattiva. Nataša non si curava né delle proprie maniere né
della delicatezza dei discorsi, né di mostrarsi a suo marito negli atteggiamenti più
favorevoli, né della toilette, né di infastidire il marito con le sue pretese. Sentiva che quei
mezzi di seduzione che l'istinto le aveva insegnato ad usare prima, ora sarebbero risultati
solo ridicoli agli occhi del marito a cui si era data tutta sin dal primo momento, cioè con
tutta l'anima, senza tenere per sé un solo cantuccio. Sentiva che il legame con lui non si
basava su quei sentimenti poetici che lo avevano attratto verso di lei, ma su qualcosa
d'altro, di non definibile, ma forte, come il legame della sua anima con il corpo.

      Farsi i boccoli, mettere le robes-randes e cantare romanze per affascinare suo marito
le sarebbe parso altrettanto strano che abbellirsi per piacere a se stessa. Abbellirsi per
piacere agli altri forse le avrebbe anche fatto piacere - non ne era proprio sicura - ma non
ne aveva assolutamente il tempo. La ragione principale per cui non si dedicava né al canto,
né alle toilettes, né si curava di riflettere su quanto diceva, era che non aveva
assolutamente il tempo di occuparsi di queste cose.




                                                                                            1370
www.writingshome.com
                                Lev Nicolaevic Tolstoj – Guerra e pace


       È noto che l'uomo ha la capacità di immergersi tutto in un oggetto, anche in quello
che può sembrare il più insignificante. Ed è noto che non esiste un oggetto così
insignificante che non si dilati fino all'infinito qualora vi si concentri l'attenzione.

       L'oggetto che assorbiva completamente Nataša era la famiglia, ossia il marito, del
quale bisognava occuparsi in modo che appartenesse completamente a lei, alla casa; e ai
figli, che bisognava portare nel ventre, partorire, allattare ed educare.

       E quanto più non con l'intelligenza ma con tutto il suo essere penetrava nell'oggetto
che la occupava, tanto più questo oggetto si dilatava e tanto più deboli e insignificanti le
apparivano le sue stesse forze, per cui le concentrava tutte sempre in quella direzione, e
ciò nonostante non riusciva a fare tutto quello che le pareva necessario.

       Anche allora, esattamente come oggi, si discuteva e ragionava sui diritti delle
donne, sui rapporti fra i coniugi, sulla loro libertà e sui loro diritti, anche se allora non si
chiamavano ancora questioni; ma erano problemi che non solo non interessavano Nataša,
ma le riuscivano anche incomprensibili.

       Anche allora, come oggi, tali questioni esistevano soltanto per quelle persone che
nel matrimonio vedono unicamente il piacere che i coniugi si danno l'un l'altro e non tutto
il suo significato che sta nella famiglia.

       Le discussioni di un tempo e le odierne questioni, analoghe a quelle sul modo di
ricavare il maggior piacere possibile da un pranzo, allora non esistevano, come non
esistono neanche oggi per le persone per le quali lo scopo di un pranzo è nel nutrirsi e lo
scopo del matrimonio è nella famiglia.

       Se lo scopo del pranzo è il nutrimento del corpo, chi mangia in una volta sola due
pranzi ne avrà forse un maggior piacere, ma non raggiungerà lo scopo, perché lo stomaco
non digerisce due pranzi.

       Se lo scopo del matrimonio è la famiglia, chi vorrà avere molte mogli o molti mariti,
ne ritrarrà forse molto piacere, ma in nessun caso riuscirà ad avere una famiglia.

       Tutta la questione, se lo scopo del pranzo sia il nutrimento e lo scopo del
matrimonio la famiglia si risolve solamente col non mangiare più di quanto lo stomaco
possa digerire e non avere più mogli e mariti di quanto è necessario per una famiglia, ossia
una e uno. Nataša aveva bisogno di un marito. Ora l'aveva. E non solo non vedeva la
necessità di un altro, miglior marito, ma, dato che tutte le sue energie spirituali erano
concentrate su questo marito e sulla famiglia, non poteva nemmeno immaginarsi e non le
interessava minimamente farlo come sarebbe stato se tutto fosse stato diverso.
                                                                                           1371
www.writingshome.com
                               Lev Nicolaevic Tolstoj – Guerra e pace


       Nataša non amava la compagnia degli estranei in genere, ma tanto più aveva cara la
compagnia dei familiari, della contessa Mar'ja, del fratello, della madre e di Sonja. Le era
cara la compagnia delle persone alle quali poteva presentarsi spettinata e in vestaglia,
uscendo a grandi passi con aria felice dalla stanza dei bambini, e mostrare un pannolino
con una macchia gialla anziché verde e ascoltare parole rassicuranti sulla salute del
bambino.

       Nataša si era lasciata andare a tal punto che i suoi vestiti, le sue acconciature, le sue
parole dette a casaccio, la sua gelosia - era gelosa di Sonja, della governante, di ogni
donna, bella o brutta che fosse - erano continuamente oggetto di scherzi da parte dei
familiari. Era opinione generale che Pierre fosse completamente succube della moglie, ed
effettivamente era così. Fin dai primi giorni di matrimonio Nataša aveva avanzato le sue
pretese. Pierre era rimasto molto sorpreso da questo modo di vedere della moglie, che gli
riusciva assolutamente nuovo, secondo il quale ogni istante della sua vita apparteneva a
lei e alla famiglia; si era stupito delle pretese della moglie, ma ne era rimasto lusingato e vi
si adeguava.

       La sottomissione di Pierre arrivava al punto che non osava non tanto corteggiare,
ma neanche parlare sorridendo con altre donne, non osava frequentare i club, andare a dei
pranzi, neppure così, per passare il tempo, non osava spendere denaro per sé, non osava
assentarsi da casa per lungo tempo, tranne che per affari, tra i quali sua moglie includeva
anche i suoi studi scientifici, di cui non capiva nulla pur attribuendovi grande importanza.
In cambio Pierre aveva il pieno diritto di disporre a suo piacimento in casa sua non solo di
se stesso, ma dell'intera famiglia. In casa Nataša era agli ordini del marito, e tutti in casa
camminavano in punta di piedi quando Pierre era occupato, leggeva o scriveva nel suo
studio. Gli bastava manifestare una qualsiasi preferenza per vederla subito realizzata. Gli
bastava esprimere un desiderio perché Nataša balzasse in piedi e corresse subito a
esaudirlo.

       L'intera casa era al suo servizio, al servizio cioè dei suoi desideri che Nataša si
ingegnava ad indovinare. Il modo di vivere, la residenza, le conoscenze, le relazioni, le
occupazioni di Nataša, l'educazione dei figli, tutto assecondava la volontà espressa da
Pierre, non solo, ma Nataša si sforzava di intuire che cosa si poteva dedurre dalle idee
enunciate da Pierre mentre conversava. Ed indovinava con sicurezza ciò che formava la
sostanza dei desideri di Pierre e una volta indovinatala, vi si atteneva con fermezza e
definitivamente. Quando accadeva che lo stesso Pierre esprimesse l'intenzione di cambiare
un proprio desiderio, lottava contro di lui con le sue stesse armi.


                                                                                           1372
www.writingshome.com
                               Lev Nicolaevic Tolstoj – Guerra e pace


       Così, in un periodo penoso, che rimase per sempre impresso nella loro memoria,
dopo la nascita del primo figlio, molto debole di costituzione, quando avevano dovuto
cambiare tre balie e Nataša si era ammalata dalla disperazione, Pierre le aveva illustrato
un giorno le idee di Rousseau, che lui condivideva completamente, a proposito
dell'innaturalezza e della nocività delle balie. Quando nacque il secondo figlio, nonostante
l'opposizione della madre, dei medici e dello stesso Pierre, che erano insorti contro il fatto
che allattasse, cosa che allora era ritenuta inaudita e nociva, aveva insistito nel suo
proponimento e da allora aveva allattato tutti i suoi bambini.

       Molto spesso, nei momenti di irritazione, accadeva che marito e moglie litigassero,
ma molto tempo dopo la lite, con sua gioia e meraviglia Pierre scopriva non solo nelle
parole ma anche nelle azioni della moglie quella stessa sua idea contro la quale essa si era
schierata. E non solo trovava quella stessa idea, ma la trovava emendata di quanto c'era in
essa di superfluo e di esagerato, provocato dall'eccitazione e dalla lite.

       Dopo sette anni di matrimonio Pierre aveva la lieta e ferma consapevolezza di non
essere un uomo cattivo; lo sentiva perché si vedeva riflesso in sua moglie. In se stesso
sentiva tutto il buono e tutto il cattivo mescolati insieme che si offuscavano a vicenda. Ma
in sua moglie si rifletteva solo ciò che vi era in lui di autenticamente buono; tutto ciò che
non era completamente buono veniva cancellato. E questa operazione avveniva non per
una via logica, ma tramite un misterioso e immediato processo di riflessione.



XI



       Due mesi prima, quando era già ospite dei Rostov, Pierre aveva ricevuto una lettera
del principe Fëdor che lo invitava a recarsi a Pietroburgo per discutere alcuni importanti
problemi che venivano dibattuti a Pietroburgo dai membri di una società della quale
Pierre era uno dei principali fondatori.

       Nataša, dopo che ebbe letto questa lettera (come tutte le altre che riceveva suo
marito), nonostante che l'assenza del marito le riuscisse particolarmente penosa, fu la
prima a proporgli di partire per Pietroburgo. A tutto ciò che era attività intellettuale e
teorica del marito, Nataša, pur senza capirvi nulla, attribuiva un'enorme importanza; ed
era costantemente allarmata all'idea di essere di intralcio a questo tipo di attività del
marito. Allo sguardo timido e interrogativo rivoltole da Pierre dopo la lettura della lettera,


                                                                                         1373
www.writingshome.com
                                Lev Nicolaevic Tolstoj – Guerra e pace


rispose pregandolo di partire, ma di fissare con precisione la data del ritorno. E gli era
stata concessa una licenza di quattro settimane.

       Da quando, da due settimane, era scaduto il termine della licenza, Nataša era
continuamente in uno stato di agitazione, di timore e di irritazione.

       Denisov, generale a riposo, scontento della sua condizione attuale, arrivato lì nelle
ultime due settimane, guardava Nataša con stupore e tristezza, come si guarda un ritratto
privo di ogni rassomiglianza di una persona un tempo amata. Sguardi melanconici e
annoiati, risposte a vanvera, e conversazioni concentrate solo sulla stanza dei bambini
erano tutto ciò che vedeva e ascoltava dalla fata di una volta.

       Per tutto quel periodo Nataša si mostrò triste e irritata, in modo particolare quando
la madre, il fratello, Sonja e la contessa Mar'ja, cercando di consolarla, tentavano di
giustificare Pierre e di immaginare le cause del suo ritardo.

       «Tutte sciocchezze, stupidaggini belle e buone,» diceva Nataša, «le sue
elocubrazioni che non portano a nulla, e tutte quelle balorde società,» diceva, parlando di
quelle stesse cose, nella cui importanza credeva fermamente.

       E se ne andava nella stanza dei bambini ad allattare il suo unico maschietto, Petja.
Nessuno poteva dirle cose consolanti e ragionevoli come quella piccola creatura di tre
mesi quando le stava attaccata al seno e sentiva il movimento della sua bocca e lo strofinio
del suo nasino. La creatura le diceva: «Ti arrabbi, sei gelosa, vorresti vendicarti di lui, sei
in ansia, ma io sono lui. Ma io sono lui...» E non c'era nulla da rispondere.

       Era più che la verità.

       In quelle due settimane dì preoccupazione Nataša ricorse così spesso al bambino
per consolarsi, si occupò tanto di lui, che finì col dargli troppo latte e il bambino si
ammalò. Nataša si spaventò molto, ma nello stesso tempo aveva bisogno proprio di
questo. Curandolo, riusciva in parte a dimenticare la sua inquietudine per il marito.

       Lo stava allattando quando all'ingresso si udì il rumore della vettura di Pierre e la
njanja, sapendo che la cosa avrebbe reso felice la signora, entrò a passi silenziosi ma rapidi
con la faccia raggiante.

       «È arrivato?» domandò sottovoce Nataša, timorosa di muoversi per non svegliare il
bambino che si stava addormentando.

       «È arrivato, matuška,» bisbigliò la njanja.

                                                                                          1374
www.writingshome.com
                                 Lev Nicolaevic Tolstoj – Guerra e pace


       Il sangue affluì al viso di Nataša e le gambe istintivamente fecero un movimento,
ma non si poteva saltar su e correre di là. Il bimbo aprì di nuovo gli occhietti, la guardò:
«Resta qui,» pareva dire e fece di nuovo schioccare pigramente le labbra.

       Togliendoselo pian piano dal seno, Nataša lo cullò, lo passò alla njanja e si diresse a
passi rapidi verso la porta. Ma raggiuntala si fermò come assalita da un rimorso per aver
abbandonato nella sua gioia troppo presto il bambino e si voltò a guardare. La njanja, con i
gomiti sollevati, stava mettendo il bambino nel lettino, oltre la sponda.

       «Andate, andate pure matuška, state tranquilla, andate,» bisbigliò sorridendo la
njanja con quella familiarità che si stabilisce sempre tra una njanja e la signora.

       E Nataša corse con passo leggero verso l'anticamera.

       Denisov, che era uscito con la pipa in bocca dallo studio per andare nel salone, ora
per la prima volta riconobbe Nataša. Una luce chiara, scintillante e gioiosa si sprigionava
dal suo volto trasfigurato.

       «È arrivato!» gli disse passando di corsa e Denisov si sentì anche lui pieno di
entusiasmo per l'arrivo di Pierre che peraltro non gli era granché simpatico. Giunta di
corsa nell'anticamera, Nataša vide una figura alta impellicciata che si toglieva la sciarpa
dal collo.

       «È lui! È lui! È vero! Eccolo!» disse fra sé e volandogli incontro lo abbracciò, lo
strinse a sé affondandogli la testa nel petto; poi, scostandolo, guardò la faccia coperta di
nevischio rossa e felice di Pierre. «Sì, è lui, felice, contento...»

       E ad un tratto si ricordò di tutti i tormenti dell'attesa di quelle due ultime settimane:
la gioia che le scintillava sul volto scomparve; mise il broncio e riversò su Pierre un
torrente di rimproveri e di parole cattive.

       «Sì, tu stai bene, sei soddisfatto, ti sei divertito... Ma io? Almeno fossi stato in
pensiero per i bambini! Io allatto, mi si è guastato il latte... Petja è stato sul punto di
morire. E tu sei allegro e contento. Sì, contentissimo...»

       Pierre sapeva di non avere colpa alcuna perché gli sarebbe stato impossibile tornare
prima; sapeva che quell'esplosione era sconsiderata e che fra due minuti tutto sarebbe
finito; sapeva, soprattutto, di sentirsi allegro e contento. Avrebbe voluto sorridere, ma non
osava neanche pensarci. Fece una faccia mesta e spaventata e chinò il capo.

       «Non ho potuto, quant'è vero Dio. Ma che cos'ha Petja?»

                                                                                           1375
www.writingshome.com
                              Lev Nicolaevic Tolstoj – Guerra e pace


      «Più niente adesso, andiamo. Come fai a non vergognarti? Se avessi potuto vedere
com'ero ridotta senza di te, come mi sono tormentata...»

      «Ma stai bene?»

      «Andiamo, andiamo,» disse lei senza lasciargli la mano. E si diressero nelle loro
stanze.

      Quando Nikolaj e la moglie andarono a salutare Pierre, lo trovarono nella stanza
dei bambini: sull'enorme palmo della mano destra teneva il lattante che si era svegliato e
lo stava ninnando. Sulla faccina larga, con la bocca spalancata e senza denti, era impresso
un sorriso beato. La burrasca era passata da un pezzo e un sole fulgido e giocondo
splendeva sul viso di Nataša che guardava intenerita il marito e il figlio.

      «E avete parlato per bene di tutto col principe Fëdor?» chiese Nataša.

      «Sì, perfettamente.»

      «Vedi, la regge (Nataša alludeva alla testa). «Ma come mi ha fatto spaventare!... E la
principessina l'hai vista? È vero che è innamorata di quel...»

      «Ma sì, immaginati un po'...»

      In quel momento entrò Nikolaj con la contessa Mar'ja. Sempre tenendo il bambino
Pierre si chinò a baciarli e rispose alle loro domande. Ma era evidente che nonostante le
molte cose importanti che avevano da dirsi, il bambino con la cuffietta e la testa
dondolante assorbiva tutta l'attenzione di Pierre.

      «Com'è carino!» disse la contessa Mar'ja guardando il bimbo e vezzeggiandolo.
«Ecco una cosa Nicolas che non capisco,» si rivolse al marito, «come tu non veda l'incanto
di questa creaturina.»

      «Non lo capisco, non mi è possibile,» disse Nikolaj, guardando freddamente il
bambino. «Un pezzo di carne. Andiamo Pierre.»

      «L'essenziale è che è un padre così affettuoso,» disse la contessa Mar'ja per
giustificare suo marito, «però solo quando cominciano ad avere un anno o poco più...»

      «No, Pierre invece li culla benissimo,» disse Nataša, «dice che ha la mano fatta su
misura per il culetto dei bambini. Guardate!»

      «Già, ma non solo per questo!» disse Pierre scoppiando a ridere e passando il
bambino alla njanja.
                                                                                        1376
www.writingshome.com
                               Lev Nicolaevic Tolstoj – Guerra e pace




XII



       Come in ogni vera famiglia, nella casa di Lysye Gory convivevano alcuni mondi
completamente diversi fra loro che, mantenendo ciascuno la propria individualità e
facendosi reciproche concessioni, si fondevano in un tutto armonioso. Ogni avvenimento
che si verificava nella casa era ugualmente lieto o triste o importante per tutti quei mondi;
ma ognuno di quei mondi aveva ragioni sue, indipendenti dagli altri, di rallegrarsi o
rattristarsi di ogni avvenimento.

       Così, l'arrivo di Pierre era stato un avvenimento lieto e importante e come tale si era
riflesso su tutti.

       I servitori, che sono i più sicuri giudici dei padroni, giacché non giudicano in base ai
discorsi o alla espressione dei sentimenti, ma in base alle azioni e al modo di vivere, erano
contenti dell'arrivo di Pierre perché sapevano che presente lui il conte avrebbe smesso di
andare ogni giorno in giro per la tenuta e sarebbe stato più allegro e più buono; e che
inoltre tutti avrebbero ricevuto ricchi doni in occasione della festa.

       I bambini e le governanti erano contenti del ritorno di Bezuchov perché nessuno
come lui li faceva tanto partecipare alla vita comune. Solo lui sapeva suonare sul
clavicembalo quella écossaise (l'unico pezzo che sapeva) con la quale, come diceva, si
potevano ballare tutti i balli possibili; e poi aveva certamente portato regali per tutti.

       Nikolen'ka, un ragazzo magro ormai quindicenne, con i capelli biondi ricciuti,
malaticcio e intelligente, era contento perché lo zio Pierre, come lo chiamava, era l'oggetto
della sua ammirazione e del suo amore appassionato. Nessuno aveva ispirato a Nikolen'ka
un particolare affetto per Pierre ed egli lo vedeva solo di rado. La sua educatrice, la
contessa Mar'ja, si impegnava con tutte le sue forze a fargli amare suo marito, come lo
amava lei, e Nikolen'ka voleva bene allo zio, ma con una sfumatura quasi impercettibile di
disprezzo. Adorava invece Pierre. Non voleva diventare un ussaro, né un cavaliere di San
Giorgio, come lo zio Nikolaj; voleva diventare un uomo istruito, intelligente e buono come
Pierre. In presenza di Pierre la sua faccia era sempre illuminata di gioia, ed egli arrossiva e
si sentiva mancare il respiro quando Pierre si rivolgeva a lui. Non perdeva una parola di
quanto Pierre diceva e poi con Dessalles e solo con se stesso ricordava e rifletteva sul
significato di ogni sua parola. Il passato di Pierre, le sue disgrazie fino al 1812 (delle quali,
da quanto aveva sentito, si era fatto un'idea confusa e poetica), le sue avventure a Mosca,

                                                                                             1377
www.writingshome.com
                               Lev Nicolaevic Tolstoj – Guerra e pace


la prigionia, Platon Karataev (di cui aveva sentito parlare da Pierre), il suo amore per
Nataša (che pure il ragazzo amava in modo particolare), e soprattutto l'amicizia di Piene
con suo padre, che Nikolen'ka non ricordava, erano tutte cose che glielo facevano apparire
come un eroe, con in più qualcosa di sacro.

       Da frasi sempre interrotte su suo padre e su Nataša, dall'emozione con cui Pierre
parlava del defunto, dalla rispettosa e devota tenerezza con cui Nataša parlava di lui, il
ragazzo, che cominciava appena allora a intuire qualcosa dell'amore, si era fatto l'idea che
suo padre amasse Nataša e, morendo, l'avesse affidata all'amico. Suo padre poi, che il
ragazzo non ricordava, gli appariva come una divinità al di là di ogni immaginazione alla
quale non pensava se non con un tuffo al cuore e lacrime di tristezza e di rapimento. E il
ragazzo fu felice del ritorno di Pierre.

       Gli ospiti erano lieti di avere Pierre tra loro perché animava e affiatava qualsiasi
compagnia.

       Le persone adulte di casa, per non parlare della moglie, erano contente del ritorno
dell'amico col quale la vita scorreva più facile e tranquilla.

       Le vecchie erano contente per i regali che portava e soprattutto perché Nataša si
sarebbe ripresa.

       Pierre conosceva questi diversi modi che avevano gli altri di vederlo e si premurava
di dare a ciascuno quello che si aspettava da lui.

       Pierre, uomo distratto e smemorato fino all'inverosimile, in base a una lista
compilata dalla moglie, aveva comperato tutto senza dimenticare né le commissioni della
suocera e di suo cognato, né l'abito per la Belova, né i giocattoli per i nipotini. Nei primi
tempi del suo matrimonio gli era sembrata strana questa pretesa di sua moglie, di eseguire
tutti gli incarichi che si era assunto e l'aveva colpito il sincero dispiacere di lei quando nel
suo primo viaggio si era dimenticato di ogni cosa. Ma in seguito si era abituato. Sapendo
che Nataša non gli dava nessuna commissione per sé e gliene dava per gli altri solo
quando lui stesso si offriva, ora provava un piacere infantile e imprevisto in quell'acquisto
di regali per tutta la casa e non dimenticava mai nulla. Se si meritava i rimproveri di
Nataša, era solo perché aveva acquistato cose in più e troppo care. A tutti i suoi difetti,
difetti secondo l'opinione dei più (la sciatteria, la trasandatezza), qualità secondo
l'opinione di Pierre, Nataša aggiungeva anche l'avarizia.

       Da quando Pierre aveva incominciato a vivere in una grande casa, in una famiglia
che richiedeva grandi spese, con sua meraviglia aveva notato che spendeva due volte

                                                                                           1378
www.writingshome.com
                                 Lev Nicolaevic Tolstoj – Guerra e pace


meno di prima e che la sua situazione economica, negli ultimi tempi non felice (soprattutto
per via dei debiti della prima moglie) si era andata riassestando.

       La vita era meno dispendiosa perché era ormai una vita legata; Pierre non aveva
più, né desiderava più avere, quel lusso che è il più costoso, che consiste in un genere di
vita che si può cambiare in ogni momento. Sentiva che il suo modo di vivere era ormai
determinato una volta per sempre, fino alla morte, che cambiarlo non era in suo potere, e
perciò quel modo di vivere era meno costoso.

       Pierre allegro e sorridente sbandierava i propri acquisti.

       «Guarda che roba!» diceva srotolando come un negoziante un pezzo di stoffa.

       Nataša sedeva di fronte a lui tenendo sulle ginocchia la figlia maggiore, spostando
rapidamente lo sguardo splendente dal marito agli oggetti che le mostrava.

       «È per la Belova? È magnifico.» E ne tastò la qualità. «Avrai speso un rublo, no?»

       Pierre disse il prezzo.

       «Caro!» rispose Nataša. «Ma chissà come saranno contenti i bambini e maman. Però
hai fatto male a comprarmi questo,» aggiunse, senza però riuscire a trattenere un sorriso di
compiacimento alla vista di uno di quei pettini d'oro con le perle, che cominciavano
proprio allora a diventare di moda.

       «È stata Adèle che mi ha fatto perdere la testa: comperare, comperare,» disse Pierre.

       «Quando potrei mettermelo?» Nataša se lo infilò nella treccia. «Sarà per quando
porteremo in società Mašen'ka; forse allora li porteranno di nuovo. Ma adesso andiamo.»

       E raccolti i doni, si recarono prima nella stanza dei bambini e poi dalla contessa.

       La contessa come al solito era intenta con la Belova a un solitario quando Pierre e
Nataša entrarono nel salotto con gli involti sotto il braccio.

       La contessa aveva ormai più di sessant'anni. Era tutta bianca e portava una cuffia
che le circondava il viso con una ruche. Il volto era rugoso, il labbro superiore era rientrato
e gli occhi erano velati.

       Dopo la morte del figlio e del marito, susseguitesi così rapidamente, si sentiva un
essere dimenticato per caso sulla terra, privo di qualsiasi scopo e significato. Mangiava,
beveva, dormiva, vegliava ma non viveva. La vita non le procurava nessuna impressione.
Dalla vita non esigeva più nulla se non la quiete e la quiete poteva trovarla soltanto nella
                                                                                             1379
www.writingshome.com
                               Lev Nicolaevic Tolstoj – Guerra e pace


morte. Ma per il momento la morte non veniva e lei doveva vivere, ossia adoperare tutte le
sue energie vitali. In lei si osservava in sommo grado ciò che si riscontra nei bambini molto
piccoli e nelle persone molto vecchie. Nella sua vita non si poteva individuare nessuno
scopo esterno, era evidente solo il bisogno di tenere in esercizio le diverse inclinazioni e
facoltà. Mangiava, dormiva, pensava, parlava, piangeva, lavorava, si adirava e così via
solo perché aveva uno stomaco, un cervello, dei muscoli, dei nervi e un fegato. Faceva
tutte queste cose senza esservi spinta da nulla di esterno, non come vengono fatte dalle
persone nel pieno vigore dell'età, quando oltre allo scopo a cui tendono non si nota l'altro
scopo, quello di applicare le proprie energie. Parlava solo perché fisicamente aveva
bisogno di far lavorare i polmoni e la lingua. Piangeva come un bambino perché aveva
bisogno di liberarsi il naso, e così via. Ciò che per le persone nel pieno del vigore si
presenta come uno scopo per lei evidentemente era un pretesto.

       Così al mattino, specialmente se la sera prima aveva mangiato qualche cosa di
grasso, sentiva il bisogno di arrabbiarsi e allora sceglieva il pretesto più a portata di mano:
la sordità della Belova.

       Dall'altro capo della stanza cominciava a dirle qualcosa a bassa voce:

       «A quanto pare, oggi fa meno freddo, mia cara,» diceva in un sussurro. E quando la
Belova rispondeva: «Come no, sono arrivati,» brontolava seccata: «Dio mio, com'è sorda e
scema!»

       Un altro pretesto era il tabacco da fiuto che un giorno le pareva troppo secco, un
giorno umido, un altro mal trinciato. Dopo queste arrabbiature la bile le affluiva al volto e
le sue cameriere sapevano a colpo sicuro quando la Belova sarebbe stata di nuovo sorda e
il tabacco sarebbe diventato umido e la faccia sarebbe tornata gialla. Così come aveva
bisogno di far lavorare la bile, qualche volta aveva bisogno di far lavorare le superstiti
facoltà di raziocinio e il pretesto per questo era il solitario. Quando aveva bisogno di
piangere, la soccorreva il defunto conte. Quando aveva bisogno di agitarsi, il pretesto era
offerto da Nikolaj e dalla sua salute; quando aveva bisogno di aggredire a parole
qualcuno, il pretesto era la contessa Mar'ja. Quando le occorreva esercitare l'organo della
voce - cosa che accadeva per lo più dopo le sei, dopo il riposo al buio per la digestione - il
pretesto era dato dal raccontare sempre le stesse storie agli stessi ascoltatori.

       Questo stato della vecchia contessa era noto a tutti i familiari sebbene nessuno ne
parlasse mai e tutti facessero il possibile per soddisfare queste sue esigenze. Solo qualche
rara volta nelle occhiate che con un mezzo sorriso un po' mesto si scambiavano fra loro


                                                                                          1380
www.writingshome.com
                               Lev Nicolaevic Tolstoj – Guerra e pace


Nikolaj, Pierre, Nataša e la contessa Mar'ja emergeva questa reciproca comprensione del
suo stato.

       Ma erano occhiate che dicevano anche altro; dicevano che lei aveva già fatto la sua
parte nella vita, che non era tutta in che si vedeva di lei ora, che anche noi diventeremo
tutti così e che dava gioia assecondarla, contenersi per questo essere un tempo caro, un
tempo pieno di vita come noi e che ora era così patetico. Memento morì, dicevano quegli
sguardi.

       Fra tutte le persone di casa soltanto quelle completamente cattive o stupide e i
bambini piccoli non capivano queste cose e la evitavano.



XIII



       Quando Pierre e la moglie entrarono nel salotto la contessa si trovava nello stato che
le era consueto quando aveva bisogno di occuparsi nel lavoro mentale del solitario e
perciò, sebbene dicesse per abitudine le parole che diceva sempre al ritorno di Pierre o del
figlio: «Era ora, era ora, mio caro; ti sei fatto aspettare. Be', sia ringraziato Iddio!» e alla
consegna dei regali dicesse altre parole consuete: «Non è il regalo che vale, amico mio,
grazie di esserti ricordato di questa povera vecchia...», si vedeva che l'arrivo di Pierre in
quel momento la disturbava, perché la distoglieva dal solitario che non aveva ancora finito
di disporre sul tavolo. Terminò quindi il solitario e solo allora si occupò dei regali. I regali
consistevano in un astuccio per le carte di stupenda fattura, in una tazza di Sèvres di un
azzurro vivo, con un coperchio ove erano dipinte delle pastorelle e in una tabacchiera
d'oro col ritratto del conte, che Pierre aveva ordinato a un miniaturista di Pietroburgo (la
contessa desiderava da tempo quest'oggetto). In quel momento non aveva bisogno di
piangere e perciò guardò con indifferenza il ritratto e si interessò soprattutto dell'astuccio.

       «Ti ringrazio, amico mio, mi hai dato una consolazione,» disse, come diceva
sempre. «Ma il regalo migliore è che sei tornato. Non si sapeva più che cosa fare, dovresti
almeno sgridare un po' tua moglie. Cose da non dirsi! Senza di te pareva impazzita. Non
vedeva, non capiva nulla,» diceva, ripetendo le solite frasi. «Guarda, Anna Timofeevna,»
soggiunse, «che astuccio mi ha portato mio genero.»

       La Belova lodò i regali e andò in estasi per la sua stoffa.



                                                                                           1381
www.writingshome.com
                              Lev Nicolaevic Tolstoj – Guerra e pace


       Benché Pierre, Nataša, Nikolaj, la contessa Mar'ja e Denisov desiderassero parlare
fra loro di molte cose che non era il caso di dire davanti alla contessa, e questo non perché
la si volesse tenere all'oscuro di qualche cosa, ma perché era ormai così lontana da tante
cose che, incominciando a parlare davanti a lei, si sarebbe dovuto rispondere a domande
fatte a sproposito e ripetere cose già ripetute molte altre volte: raccontare che il tale era
morto, quell'altro si era sposato, tutte cose che lei non riusciva a ricordare; tuttavia, come
d'abitudine, rimasero in salotto a bere come al solito il tè intorno al samovar e Pierre
rispondeva alle domande della contessa, inutili anche per lei e che non interessavano
nessuno: se il principe Vasilij fosse invecchiato, se la contessa Mar'ja Alekseevna avesse
detto di salutarla, ecc.

       Questo genere di conversazione, che non interessava nessuno ma che era
indispensabile, si protrasse per tutto il tempo del tè. Per il tè tutti i componenti della
famiglia si riunivano intorno alla tavola rotonda accanto al samovar, vicino al quale era
seduta Sonja. I bambini, le governanti e i precettori avevano già preso il tè e le loro voci
echeggiavano dalla attigua stanza dei divani. Nell'ora del tè tutti occupavano i loro posti
abituali; Nikolaj si sedeva vicino alla stufa dietro un tavolino dove gli servivano il tè. La
vecchia cagna Milka, figlia della prima Milka, con il muso completamente grigio, sul quale
spiccavano ancora di più i grandi occhi neri, era sdraiata sulla poltrona accanto a lui.
Denisov, con i capelli ricciuti, i baffi e le fedine ormai ingrigiti, con la giubba da generale
sbottonata, era seduto vicino alla contessa Mar'ja. Pierre sedeva tra la moglie e la vecchia
contessa. Raccontava di cose che - lui lo sapeva - potevano interessare la vecchia e riuscirle
comprensibili. Parlava di avvenimenti del bel mondo e di quelle persone che un tempo
avevano formato la cerchia dei conoscenti della vecchia contessa, che una volta avevano
formato un gruppo a se stante, attivo e vivo, ma che ora, disperse per il mondo, proprio
come lei stavano finendo i loro giorni, raccogliendo le ultime spighe di ciò che avevano
seminato in vita. Ma solo questi coetanei parevano costituire alla vecchia contessa un
mondo veramente serio e reale. Dall'animazione di Pierre Nataša capiva che il suo viaggio
era stato interessante, che avrebbe voluto raccontare molte cose, ma che esitava a dirle
davanti alla contessa. Denisov, che non essendo membro della famiglia non capiva la
circospezione di Pierre e che inoltre, malcontento com'era, si interessava molto di quanto
succedeva a Pietroburgo, incitava continuamente Pierre a raccontare ora di un episodio
appena successo nel reggimento Semënovskij, ora di Arakèeev, ora della Società Biblica.
Pierre certe volte si lasciava trascinare e incominciava a raccontare, ma ogni volta Nikolaj e
Nataša si premuravano di riportarlo alla salute del principe Ivan e della contessa Mar'ja
Antonovna.


                                                                                          1382
www.writingshome.com
                               Lev Nicolaevic Tolstoj – Guerra e pace


       «E allova, tutte quelle pazzie, Gossnev e la Tatavinova,» domandò Denisov,
«possibile che duvino ancova?»

       «Se continua?» esclamò Pierre. «Più forte che mai. La Società Biblica adesso è tutto il
governo.»

       «Come sarebbe a dire, mon cher ami?» domandò la contessa, che aveva finito di bere
il suo tè ed evidentemente desiderava trovare un pretesto per irritarsi dopo l'ingestione di
un po' di cibo. «Che cosa dici... il governo? Non capisco.»

       «Ma sì, sapete, maman,» si intromise Nikolaj che sapeva come bisognasse tradurre il
fatto nel linguaggio della madre, «il principe Aleksandr Nikolaeviè Golicyn ha
organizzato una società, e adesso, a quanto si dice, è molto in auge.»

       «Arakèeev e Golicyn,» disse imprudentemente Pierre, «sono ormai tutto il governo.
E che governo! Dovunque vedono congiure, hanno paura di tutto.»

       «Ma come, e che colpa ha il principe Aleksandr Nikolaeviè? Un uomo così
rispettabile. Lo incontravo sempre da Mar'ja Antonovna,» disse con tono offeso la contessa
e ancor più offesa dal fatto che tutti tacevano, proseguì: «Oggi tutti si sono messi a
giudicare. Una società evangelica, ebbene, che cosa c'è di male?» e si alzò (tutti si alzarono
con lei) e con aria severa si avviò verso la stanza dei divani, al suo tavolo.

       Nel triste silenzio che era sopraggiunto, dalla stanza vicina arrivarono le voci e le
risate dei bambini. Fra i bambini evidentemente, regnava una gioiosa agitazione.

       «Pronti, pronti!» su tutte le voci echeggiò lo strillo di gioia della piccola Nataša.

       Pierre scambiò un'occhiata con la contessa Mar'ja e con Nikolaj (Nataša l'aveva
sempre nello sguardo) e sorrise felice.

       «Questa sì che è una musica meravigliosa!» disse.

       «Anna Makarovna deve aver finito le calze,» disse la contessa Mar'ja.

       «Oh, vado a vedere,» disse Pierre balzando in piedi. «Sapete,» disse fermandosi
accanto alla porta, «perché mi piace tanto questa musica? Sono loro i primi a farmi sapere
che tutto va bene. Oggi in viaggio più mi avvicinavo a casa, più mi aumentava la paura.
Ma appena sono entrato in anticamera, ho sentito Andrjuša ridere a più non posso; allora,
mi sono detto, tutto va bene...»



                                                                                               1383
www.writingshome.com
                               Lev Nicolaevic Tolstoj – Guerra e pace


       «Lo conosco, lo conosco questo stato d'animo,» confermò Nikolaj. «Io non posso
venire, perché le calze devono essere una sorpresa per me.»

       Pierre andò dai bambini e gli strilli si fecero ancora più forti. «Ebbene, Anna
Makarovna,» si udì la voce di Pierre, «vieni qui in mezzo e attenzione al comando: uno,
due, e quando dirò tre, mettiti qua e stendi le mani. Su: uno, due...» scandiva la voce di
Pierre nel silenzio generale. «Tre!» e nella stanza si levò un coro entusiastico di voci
infantili.

       «Sono due! Due!» gridavano i bambini.

       Si trattava di due calze che, secondo un segreto che lei sola conosceva, Anna
Makarovna lavorava contemporaneamente con i ferri e che poi estraeva solennemente una
dall'altra davanti ai bambini quando il lavoro era portato a termine.



XIV



       Di lì a poco i bambini vennero a salutare. Scambiarono baci con tutti, i precettori e le
governanti salutarono e uscirono. Rimase soltanto Dessalles con il suo allievo. Il precettore
lo invitò a bassa voce a scendere da basso.

       «Non, monsieur Dessalles, je demanderai à ma tante de rester,» rispose sempre sottovoce
Nikolen'ka Bolkonskij.

       «Ma tante, permettetemi di restare,» disse Nikolen'ka avvicinandosi alla zia. Il suo viso
era tutto preghiera, agitazione ed entusiasmo. La contessa Mar'ja lo guardò e poi si rivolse
a Pierre.

       «Quando ci siete voi, non vuole più andare via...» gli disse.

       «Je vous le ramenerai tout a l'heure, monsieur Dessalles; bonsoir,» disse Pierre stringendo
la mano allo svizzero, e quindi si rivolse sorridendo a Nikolen'ka. «Non ci siamo ancora
visti noi due. Marie, ma sai che gli rassomiglia sempre di più,» aggiunse rivolgendosi alla
contessa Mar'ja.

       «A mio padre?» chiese il ragazzo avvampando e guardando di sotto in su Pierre
con occhi estatici e splendenti.



                                                                                             1384
www.writingshome.com
                               Lev Nicolaevic Tolstoj – Guerra e pace


       Pierre annuì col capo e proseguì nel suo racconto che era stato interrotto dai
bambini. La contessa Mar'ja lavorava a un canovaccio; Nataša non distoglieva lo sguardo
dal marito. Nikolaj e Denisov si alzavano continuamente, chiedevano le pipe, fumavano, si
facevano dare altro tè da Sonja, che se ne stava seduta con un'aria melanconica e ostinata
vicino al samovar, e facevano domande a Pierre. Il ragazzo ricciuto e malaticcio stava
seduto in un angolo con gli occhi splendenti senza farsi notare da nessuno e si limitava a
girare la testa ricciuta sull'esile collo scoperto dal colletto rovesciato sempre in direzione di
Pierre; di tanto in tanto trasaliva e mormorava qualcosa tra sé, evidentemente in preda a
qualche impressione nuova e violenta.

       La conversazione verteva su quei pettegolezzi d'attualità riguardanti le alte sfere
amministrative, nei quali la maggior parte degli uomini vede di solito il maggior motivo di
interesse della politica interna. Denisov, scontento del governo per la propria sfortuna
nella carriera, apprendeva con gioia tutte le stupidaggini che, secondo lui, si stavano
facendo a Pietroburgo e commentava le parole di Pierre con espressioni colorite e aspre.

       «Pvima bisognava esseve tedeschi, ova bisogna ballave con la Tatavinova e con
m.me Kvüdenev, leggeve Eckhavtschausen e compagnia. Oh! Vimettessevo in libevtà il
nostvo bvavo Bonapavte! Lui sì che gli toglievebbe tutti i gvilli dalla testa! Ma che voba è
mai questa di dave il veggimento Semënovskij in mano a quel soldataccio di Schwavz?»
gridava tutto eccitato.

       Nikolaj, pur non avendo il preciso desiderio di Denisov di trovare tutto disastroso,
riteneva anche lui che fosse giusto e importante criticare il governo e credeva che la
nomina di A. a ministro del tal dicastero e di B. a governatore militare nel tal posto e certe
parole dell'imperatore e certe altre di un ministro fossero tutte cose molto significative. E
riteneva necessario interessarsene e faceva domande al riguardo a Pierre. Per via delle
domande di quei due interlocutori la conversazione non abbandonava quel banale
carattere di pettegolezzo intorno alle alte sfere governative.

       Nataša, però, che conosceva tutti i modi e i pensieri di suo marito, vedeva che Pierre
da tempo avrebbe voluto avviare il discorso su un'altra via e parlare di quanto gli
premeva, del motivo per cui era andato a Pietroburgo a consultarsi col suo nuovo amico il
principe Fëdor. Gli venne allora in aiuto domandandogli come fosse andato il suo incontro
con il principe Fëdor.

       «Di che cosa si tratta?» domandò Nikolaj.




                                                                                            1385
www.writingshome.com
                               Lev Nicolaevic Tolstoj – Guerra e pace


       «Sempre della stessa cosa,» disse Pierre, guardandosi attorno. «Tutti vedono che le
cose vanno talmente male che non si può andare avanti così e che il dovere di tutte le
persone oneste è di opporsi nella misura delle loro forze.»

       «E che cosa potrebbero fare le persone oneste?» chiese Nikolaj aggrottando
leggermente le sopracciglia. «Che cosa si può fare?»

       «Ecco che cosa...»

       «Andiamo nello studio,» disse Nikolaj.

       Nataša, che già da un pezzo si aspettava che la venissero a chiamare per allattare,
udì il richiamo della njanja e andò nella stanza dei bambini. La contessa Mar'ja uscì con lei.
Gli uomini passarono nello studio e Nikolen'ka Bolkonskij, senza che lo zio se ne
accorgesse, li seguì e si sedette nella penombra vicino alla finestra, accanto alla scrivania.

       «Ebbene, che cosa vovvesti fave?» domandò Denisov.

       «Sempre fantasticherie,» disse Nikolaj.

       «Ecco che cosa,» cominciò Pierre senza sedersi, ora camminando per la stanza, ora
fermandosi, parlando bleso e facendo rapidi gesti con le mani mentre parlava. «Ecco che
cosa. La situazione a Pietroburgo è questa: l'imperatore non si occupa di niente. È tutto
preso dal misticismo (adesso Pierre non perdonava a nessuno il misticismo). Cerca
soltanto la tranquillità, ma la tranquillità gliela possono dare solo quelle persone sans foi ni
loi che stroncano e opprimono a tutto andare: Magnickij, Arakèeev e tutti quanti... Sarai
d'accordo che se tu non ti occupassi personalmente della tua azienda e volessi soltanto la
tranquillità, quanto più spietato fosse il tuo fattore, tanto più facilmente raggiungeresti lo
scopo?» chiese rivolgendosi a Nikolaj.

       «D'accordo, ma cosa vuoi dire con questo?» disse Nikolaj.

       «Bene, intanto tutto va in malora. Nei tribunali si ruba, nell'esercito non c'è che il
bastone: passo di parata e deportazioni, si tortura il popolo, si soffoca la cultura. Tutto
quello che è giovane e onesto viene annientato! Tutti vedono che non si può più andare
avanti così. La corda è troppo tesa e inevitabilmente si spezzerà,» diceva Pierre (come, da
quando esistono i governi, dice da sempre la gente esaminando l'operato di qualsiasi
governo). «A Pietroburgo io ho detto loro una sola cosa.»

       «A chi?» domandò Denisov.



                                                                                           1386
www.writingshome.com
                                    Lev Nicolaevic Tolstoj – Guerra e pace


          «Su, voi lo sapete a chi,» disse Pierre guardando di sottecchi in modo significativo,
«al principe Fëdor e a tutti loro. Favorire la cultura e la beneficenza è un'ottima cosa,
naturalmente. Lo scopo è bellissimo e tutto quello che volete, ma nelle circostanze attuali
ci vuole qualcos'altro.»

          A questo punto Nikolaj si accorse della presenza del nipote. Si aggrondò e gli si
avvicinò.

          «E tu cosa ci fai qui?»

          «Perché no? Lascialo stare,» disse Pierre, prendendo Nikolaj per un braccio, e
proseguì: «Questo non basta più, ho detto loro; ora occorre dell'altro. Quando ve ne state
passivi ad aspettare che da un momento all'altro questa corda troppo tesa si spezzi,
quando tutti aspettano questo rivolgimento inevitabile, è necessario che il maggior
numero di persone possibile e nel modo più stretto possibile si prendano per mano per far
fronte alla catastrofe generale. Tutto quello che c'è di giovane e forte viene attratto lì e si
corrompe. Uno viene adescato dalle donne, l'altro dagli onori, un terzo dalla vanità, e così
passano via via dall'altra parte. Di uomini indipendenti, liberi, come voi ed io, non ne
restano più. E io dico: allargate la cerchia della società, che il mot d'ordre non sia più solo la
virtù, ma anche l'indipendenza e l'attività.»

          Nikolaj, lasciato in pace il nipote, aveva spostato nervosamente una poltrona, vi si
era seduto e sempre ascoltando Pierre tossicchiava con aria scontenta e si incupiva sempre
di più.

          «Ma un'attività con quale scopo?» esclamò. «E in quali rapporti sareste col
governo?»

          «Ecco in quali: in rapporti di collaborazione. La società può anche non essere
segreta se il governo lo permette. Non solo non sarebbe ostile al governo, ma sarebbe una
società di veri conservatori. Una società di gentlemen nel vero senso della parola. Soltanto
affinché un Pugaèëv non venga a sgozzare i miei e i tuoi bambini e un Arakèeev non mi
spedisca in una colonia militare, soltanto per questo ci prendiamo per mano, con l'unico
fine del bene comune e della comune sicurezza.»

          «Sì, ma è una società segreta e di conseguenza è una società ostile e nociva, che può
generare soltanto del male.»

          «Perché? Il Tugenbund che ha salvato l'Europa (allora non si osava ancora pensare
che fosse stata la Russia a salvare l'Europa), ha forse prodotto qualcosa di nocivo? Il

                                                                                             1387
www.writingshome.com
                               Lev Nicolaevic Tolstoj – Guerra e pace


Tugenbund era una lega della virtù, era l'amore, l'aiuto reciproco; era ciò che Cristo
predicava sulla croce...»

       Nataša, che era entrata nella stanza nel bel mezzo della conversazione, guardava
con espressione gioiosa il marito. Non la rallegrava quanto lui diceva, che al limite non la
interessava, poiché le pareva che fossero tutte cose straordinariamente semplici e di
saperle da sempre (così le pareva perché conosceva tutto ciò da cui esse provenivano,
l'anima di Pierre), ma la rallegrava vedere in Pierre tanta animazione e tanto entusiasmo.

       In modo ancor più gioioso ed estatico lo guardava il ragazzo (di cui tutti si erano
dimenticati) dal collo sottile che usciva dal colletto rovesciato. Ogni parola di Pierre gli si
imprimeva ardente nel cuore; con un movimento nervoso delle dita spezzava senza
accorgersene le stecche di ceralacca e le penne che gli capitavano sotto mano sulla
scrivania dello zio.

       «Assolutamente diverso da quello che credi tu, ecco cosa era il Tugenbund tedesco
e quello che propongo io.»

       «Be', fvatello, il tuo Tugenbund va bene pev i mangiatovi di salsicce, ma io non lo
capisco e non so neppuve pvonunciavlo,» si sentì ad un tratto la voce alta e decisa di
Denisov. «Tutto è vipugnante e ignominioso, sono d'accovdo, solo che il Tugenbund io non
lo capisco, e se le cose non mi vanno a genio, meglio il bunt allova, questo sì! Je suis votve
homme!»

       Pierre sorrise, Nataša scoppiò a ridere, ma Nikolaj aggrottò ancora di più le
sopracciglia e si mise a dimostrare a Pierre che nessun rivolgimento era in vista e che il
pericolo di cui parlava esisteva soltanto nella sua immaginazione. Pierre cercava di
dimostrare il contrario e, dato che le sue facoltà intellettuali erano superiori e più
esercitate, Nikolaj si sentì presto con le spalle al muro. La sua irritazione allora aumentò
poiché in cuor suo, non per un ragionamento ma per qualcosa ben più forte del
ragionamento, sapeva che la sua posizione era senza alcun dubbio quella giusta.

       «Ecco che cosa ti dico,» esclamò alzandosi e con movimenti nervosi mettendo da
parte la pipa e infine gettandola via. «Non sono capace di dimostrartelo. Tu dici che da noi
tutto va in malora e che ci sarà un rivolgimento; io non vedo niente di tutto questo; ma tu
dici che il giuramento è una cosa convenzionale e su questo io rispondo: tu sei il mio
miglior amico, lo sai bene, ma se voi formaste una società segreta, se cominciaste ad
opporvi al governo, qualunque esso sia, so che il mio dovere è di obbedirgli. E se in questo
momento Arakèeev mi ordinasse di muovervi contro con uno squadrone e di prendervi a
sciabolate, non ci penserei su un istante e lo farei. E tu pensa di me quello che credi.»
                                                                                            1388
www.writingshome.com
                                 Lev Nicolaevic Tolstoj – Guerra e pace


       A queste parole seguì un silenzio imbarazzato. Nataša lo interruppe per prima,
difendendo il marito e attaccando il fratello. La sua difesa era debole e impacciata, ma lo
scopo che si proponeva fu raggiunto. La conversazione riprese e non più su quel tono
spiacevolmente ostile con cui erano state dette le ultime parole di Nikolaj.

       Quando tutti si alzarono per andare a cena, Nikolen'ka Bolkonskij si avvicinò a
Pierre, pallido con occhi scintillanti e radiosi.

       «Zio Pierre... voi... no... Se il babbo fosse vivo... sarebbe d'accordo con voi?»
domandò.

       Pierre capì subito quale speciale lavorio, indipendente, complesso e profondo di
sentimenti e di pensieri doveva essersi svolto nel ragazzo durante la conversazione e,
ricordandosi di tutto quello che aveva detto, gli dispiacque che il ragazzo fosse stato a
sentirlo. E tuttavia bisognava rispondergli.

       «Credo di sì,» mormorò a fatica e uscì dallo studio.

       Il ragazzo chinò la testa e per la prima volta parve accorgersi di quello che aveva
combinato sulla scrivania. Diventò rosso e si avvicinò a Nikolaj.

       «Zio, scusami, l'ho fatto senza accorgermene,» disse mostrando le stecche di
ceralacca e le penne spezzate.

       Nikolaj ebbe un moto d'ira.

       «Va bene, va bene,» disse gettando sotto la scrivania i pezzi di ceralacca e le penne.
E frenando a fatica l'ira che gli cresceva dentro, voltò le spalle a Nikolen'ka. «Non avresti
dovuto neanche essere qui,» disse.



XV



       A cena la conversazione non riguardò più la politica e le società segrete, ma, grazie
a Denisov, si concentrò su un argomento gradito a Nikolaj, i ricordi del 1812, nel quale
Pierre era particolarmente simpatico e divertente. E i parenti si congedarono in modo
molto cordiale.




                                                                                        1389
www.writingshome.com
                                Lev Nicolaevic Tolstoj – Guerra e pace


      Quando, dopo cena, Nikolaj, dopo essersi spogliato nello studio e aver impartito gli
ordini al fattore in attesa, si recò in vestaglia in camera da letto, trovò la moglie ancora
seduta alla scrivania intenta a scrivere qualcosa.

      «Che cosa scrivi, Marie?» domandò Nikolaj.

      La contessa Mar'ja arrossì. Aveva paura che ciò che stava scrivendo non fosse capito
e approvato dal marito. Avrebbe desiderato nascondergli ciò che aveva scritto, ma nello
stesso tempo era contenta che l'avesse sorpresa e di doverglielo dire.

      «È un diario, Nicolas,» disse porgendogli un quaderno azzurro, tutto coperto della
sua scrittura grande e ferma.

      «Un diario?...» disse Nikolaj con una sfumatura d'ironia e prese in mano il
quaderno.

      Vi si trovava scritto in francese:

      «4 dicembre. Oggi Andrjuša (il figlio maggiore), una volta sveglio, non voleva
vestirsi e M.lle Louise mi ha mandata a chiamare. Faceva i capricci e si intestardiva. Ho
provato a minacciarlo, ma si è arrabbiato ancora di più. Allora mi sono incaricata io della
cosa, l'ho lasciato stare e con la njanja mi sono messa a vestire gli altri bambini e a lui ho
detto soltanto che non gli volevo bene. È rimasto zitto a lungo come meravigliato; poi, con
la sola camicia addosso; è corso verso di me e si è messo a singhiozzare in modo così
convulso che ho faticato a calmarlo. Si vedeva che soffriva soprattutto per il fatto di
essermi dispiaciuto; poi, quando la sera gli ho dato il bigliettino, si è messo di nuovo a
piangere disperatamente e intanto mi baciava. Da lui si può ottenere tutto con la
tenerezza.»

      «Che cos'è il bigliettino?» domandò Nikolaj.

      «Ho incominciato a dare alla sera ai più grandi dei bigliettini nei quali scrivo come
si sono comportati.»

      Nikolaj guardò gli occhi lucenti che lo fissavano e continuò a sfogliare e a leggere il
diario. Vi era annotato tutto ciò che della vita dei bambini pareva interessante alla madre,
in quanto rivelatore del loro carattere o perché induceva a teorie generali sui metodi
educativi. Per lo più si trattava di particolari insignificanti, ma non sembravano tali né alla
madre né al padre che leggeva per la prima volta quel diario sui bambini.

      Il 5 dicembre la contessa Mar'ja aveva scritto:

                                                                                          1390
www.writingshome.com
                               Lev Nicolaevic Tolstoj – Guerra e pace


       «Mitja ha fatto il monello a tavola. Il babbo ha deciso di non dargli il dolce. Non
gliel'hanno dato, ma con quanta tristezza e avidità guardava gli altri mentre lo
mangiavano! Penso che punire negando i dolci non faccia altro che sviluppare l'avidità.
Parlarne a Nicolas.»

       Nikolaj mise da parte il quaderno e guardò la moglie, i cui occhi fulgidi lo
scrutavano in modo interrogativo (approvava o non approvava il diario?). Ma non
potevano esserci dubbi non solo sull'approvazione, ma anche sull'ammirazione di Nikolaj
per la moglie.

       Forse il diario poteva essere meno pedante, forse non era neanche necessario,
pensava Nikolaj, ma quell'instancabile, ininterrotta tensione spirituale, che aveva come
unico scopo il bene morale dei figli, lo riempiva di ammirazione. Se Nikolaj avesse potuto
rendersi conto dei propri sentimenti, avrebbe scoperto che il suo fermo, tenero e
orgoglioso amore per la moglie era fondato principalmente su quel senso di stupore di
fronte alla spiritualità, all'elevato mondo morale, a lui quasi inaccessibile, in cui viveva
sempre sua moglie.

       Era orgoglioso che fosse così intelligente e si rendeva conto della propria nullità
rispetto a lei nel campo spirituale, e tanto più gioiva del fatto che con un'anima come la
sua, essa non solo gli appartenesse, ma fosse una parte di lui.

       «Approvo molto, moltissimo, amica mia,» disse con un'aria significativa. E dopo
essere rimasto per qualche momento in silenzio soggiunse: «Invece io oggi mi sono
comportato in modo indecente. Tu non c'eri nello studio. Ci siamo messi a discutere con
Pierre e io mi sono scaldato troppo. Ma è una cosa veramente impossibile! È come un
bambino. Non so che ne sarebbe di lui se Nataša non lo tenesse a freno. Sai perché è
andato a Pietroburgo? Hanno organizzato...»

       «Sì, lo so,» disse la contessa Mar'ja. «Me lo ha raccontato Nataša.»

       «Allora lo sai,» proseguì Nikolaj, eccitandosi di nuovo al solo ricordo della
discussione. «Vorrebbe persuadermi che il dovere di ogni persona onesta consiste
nell'andare contro il governo quando il giuramento e il dovere... Mi rincresce che tu non
fossi presente. Tutti mi attaccavano, anche Denisov, anche Nataša... Nataša è davvero
buffa. Se lo tiene sotto i piedi, ma non appena si tratta di ragionare, di suo non tira fuori
niente, non fa che parlare con le parole di Pierre,» aggiunse Nikolaj, cedendo alla
tentazione, che è irresistibile, di giudicare le persone più care e più intime.



                                                                                        1391
www.writingshome.com
                                Lev Nicolaevic Tolstoj – Guerra e pace


       Nikolaj dimenticava che quello che diceva di Nataša lo si sarebbe potuto dire,
parola per parola, di lui nei confronti di sua moglie.

       «Sì, l'ho notato,» disse la contessa Mar'ja.

       «Quando gli ho detto che il dovere e il giuramento sono al di sopra di tutto, si è
messo a dimostrarmi Dio sa che cosa. Peccato che tu non ci fossi. Che cosa gli avresti
detto?»

       «Secondo me, tu hai perfettamente ragione. L'ho detto anche a Nataša. Pierre dice
che tutti soffrono, sono tormentati, si corrompono e che è nostro dovere aiutare il
prossimo. Va da sé che ha ragione,» disse la contessa Mar'ja, «ma dimentica che noi
abbiamo altri doveri, più vicini, che Dio stesso ci ha indicato, e che possiamo esporre ai
pericoli noi stessi, ma non i nostri figli.»

       «Ecco, è proprio quello che gli ho detto io,» le fece eco Nikolaj il quale credeva
veramente di aver detto proprio quello. «E loro giù a ribadire che l'amore del prossimo e il
cristianesimo... e tutto questo davanti a Nikolen'ka che si era intrufolato nello studio e ha
ridotto tutto a pezzi.»

       «Ah, sai, Nicolas, Nikolen'ka mi preoccupa molto,.» disse la contessa Mar'ja. «È un
ragazzo talmente eccezionale. E ho paura di trascurarlo a vantaggio dei miei figli. Noi tutti
abbiamo i nostri figli che hanno dei genitori, lui non ha nessuno. È sempre solo con i suoi
pensieri.»

       «Ma mi pare proprio che tu non abbia nulla da rimproverarti. Tutto ciò che può fare
la madre più affettuosa per il proprio figlio tu lo hai fatto e lo fai per lui. E io, s'intende, ne
sono molto contento. È un bravissimo ragazzo. Oggi ascoltava Pierre come dimentico di
tutto. E immaginati un po': usciamo per andare a cena e vedo che mi ha fatto a pezzi tutto
quello che c'era sulla scrivania, ma me lo ha detto subito. Non mi è mai capitato di
sentirgli dire una bugia. È proprio un bravissimo ragazzo!» ripeté Nikolaj, al quale
Nikolen'ka in fondo non piaceva, ma che sentiva sempre il bisogno di riconoscere che era
un ottimo ragazzo.

       «Eppure una madre è un'altra cosa,» disse la contessa Mar'ja. «Sento troppo bene la
differenza e questo mi angoscia. È un ragazzo eccellente, ma ho molta paura per lui. Gli
farebbe bene stare in compagnia.»

       «Be', succederà presto; quest'estate lo porterò a Pietroburgo,» disse Nikolaj. «Sì,
Pierre è sempre stato e sarà sempre un sognatore,» riprese a dire, tornando alla
discussione nello studio, che evidentemente lo aveva turbato. «Ma che cosa dovrebbe
                                                                                              1392
www.writingshome.com
                               Lev Nicolaevic Tolstoj – Guerra e pace


importarmi di tutte quelle storie di laggiù, che Arakèeev sia un poco di buono e tutto il
resto, e che poteva importarmene quando mi sono sposato ed ero sommerso dai debiti - da
poter finire in galera - e avevo una madre che non vedeva e non capiva? E poi tu, i
bambini, gli affari. È forse un piacere per me andarmene in giro dalla mattina alla sera per
la tenuta o star chiuso in ufficio? No, ma so che è mio dovere lavorare per la tranquillità di
mia madre, per sdebitarmi con te e per non lasciare i nostri figli nella povertà come sono
stato io.»

       La contessa Mar'ja avrebbe voluto dirgli che l'uomo non vive di solo pane, che
attribuiva troppa importanza agli affari, ma sapeva che era meglio non dirlo e che oltre a
tutto era inutile. Si limitò a prendergli una mano e a baciarla. Nikolaj interpretò questo
gesto della moglie come un'approvazione delle sue idee e dopo aver riflettuto per qualche
tempo in silenzio, continuò ad esprimere ad alta voce le sue considerazioni:

       «Sai, Marie,» disse, «oggi è arrivato Il'ja Mitrofanyè (l'amministratore generale)
dalla tenuta di Tambov e mi ha detto che per il bosco offrono già ottantamila rubli.» E
Nikolaj tutto animato in volto prese a parlare della possibilità di riscattare entro
brevissimo tempo Otradnoe. «Ancora dieci annetti di vita e lascerò ai figlioli... un'ottima
posizione.»

       La contessa Mar'ja ascoltava il marito e capiva tutto quello che le diceva. Sapeva che
quando pensava così ad alta voce a volte si interrompeva per chiederle che cosa avesse
detto e si arrabbiava se si accorgeva che stava pensando ad altro. Ma le costava non poco
seguirlo perché ciò che diceva non la interessava minimamente. Lo guardava e non è che
pensasse ad altro, ma sentiva qualcos'altro dentro di sé. Sentiva un amore devoto e tenero
per quell'uomo che non avrebbe mai capito tante cose che lei capiva, ed era come se per
questo lo amasse ancora di più, con una sfumatura di appassionata tenerezza. Oltre a
questo sentimento che la prendeva tutta e le impediva di seguire nei particolari i progetti
del marito, meditava su cose che non avevano nulla da spartire con quanto lui diceva.
Pensava al nipote (il racconto del marito sulla sua emozione durante i discorsi di Pierre
l'aveva molto colpita) e le apparivano i vari aspetti del carattere affettuoso e sensibile del
ragazzo; e, pensando al nipote, pensava anche ai figli. Non faceva confronti tra il nipote e
loro, ma fra i propri sentimenti verso di lui e verso i figli, e scopriva con tristezza che nel
suo sentimento verso Nikolen'ka qualche cosa mancava.

       A volte le capitava di pensare che questa differenza derivasse dall'età, ma si sentiva
in colpa di fronte a lui e si riprometteva di correggersi e di fare l'impossibile, cioè di amare
in questa vita suo marito, e i figli, e Nikolen'ka, e tutti i familiari così come Cristo aveva
amato il genere umano. L'anima della contessa Mar'ja tendeva sempre all'infinito,
                                                                                           1393
www.writingshome.com
                               Lev Nicolaevic Tolstoj – Guerra e pace


all'eterno e alla perfezione e perciò non poteva mai trovar requie. Sul suo viso era ora
affiorata la severa espressione di un'alta e recondita sofferenza dell'anima angustiata dal
peso del corpo. Nikolaj la guardò.

       «Dio mio! Che ne sarebbe di noi se lei morisse, come mi viene da pensare quando
ha quest'espressione sul viso,» pensò e mettendosi davanti alle immagini, si mise a recitare
le preghiere della sera.



XVI



       Nataša, rimasta sola col marito, conversava anche lei come si conversa soltanto tra
marito e moglie, cioè comprendendosi e comunicandosi i reciproci pensieri con una
straordinaria chiarezza e rapidità, per una via contraria a tutte le regole della logica, senza
la mediazione di ragionamenti, sillogismi e deduzioni, in un modo tutto particolare.
Nataša era così abituata a parlare con il marito in questo modo, che l'indizio più sicuro che
qualcosa non andava tra di loro le proveniva dalla forma logica dei pensieri di Pierre.
Quando Pierre cominciava a dimostrare, a parlare in modo ragionevole e pacato e quando
lei, lasciandosi trascinare dal suo esempio, cominciava a fare altrettanto, sapeva che la
conversazione sarebbe sicuramente sfociata in un litigio.

       Da quando erano rimasti soli e Nataša gli si era avvicinata pian piano con gli occhi
dilatati e felici e tutto ad un tratto stringendogli con gesto rapido la testa, se lo era stretto
al seno e aveva detto: «Adesso sei tutto, tutto mio, mio! Non mi scappi!», da quel
momento era incominciata quella conversazione contraria a tutte le regole della logica,
contraria già solo per il fatto che parlavano contemporaneamente di argomenti
completamente diversi. E trattare nello stesso tempo di molte cose non solo non impediva
la chiarezza della comprensione, ma al contrario era la più sicura conferma del fatto che si
capivano perfettamente tra di loro.

       Come nel sogno tutto è irreale, assurdo e contraddittorio fuorché il sentimento che
guida il sogno, così anche nel loro modo di comunicare, contrario a tutte le leggi del
ragionamento, non erano le frasi ad essere chiare e coerenti ma il sentimento che le
guidava.

       Nataša parlava a Pierre della vita quotidiana di suo fratello, di come soffriva - non
era un vivere il suo - quando il marito non c'era, del bene sempre maggiore che voleva a
Marie, la quale Marie le era superiore sotto tutti i punti di vista. Dicendo questo, Nataša
                                                                                            1394
www.writingshome.com
                               Lev Nicolaevic Tolstoj – Guerra e pace


riconosceva sinceramente la superiorità di Marie, ma nello stesso tempo, dicendolo,
esigeva da Pierre che egli comunque la preferisse a Marie e a tutte le altre donne e che
glielo ripetesse di nuovo, soprattutto dopo che aveva visto tante donne a Pietroburgo.

       Rispondendo alle parole di Nataša, Pierre le raccontò come gli fosse risultato
insopportabile a Pietroburgo intrattenersi nei ricevimenti e nei pranzi con le signore.

       «Ho completamente disimparato a parlare con le signore,» le disse, «è una tal noia!
Soprattutto ero così occupato.»

       Nataša lo guardò attentamente e riprese a dire:

       «Marie è un vero tesoro! Come sa capire i bambini! È come se la loro anima non
avesse misteri per lei. Ieri, per esempio, Miten'ka si era messo a fare i capricci...»

       «Ah, come assomiglia a suo padre,» la interruppe Pierre.

       Nataša capì perché avesse fatto quest'osservazione sulla somiglianza tra il bambino
e Nikolaj: a Pierre pesava il ricordo della disputa con il cognato e desiderava conoscere
l'opinione della moglie a questo proposito.

       «Nikolen'ka ha questa debolezza, che se una cosa non è accettata da tutti, non
l'ammette a nessun costo. Mentre io capisco che tu ci tenga a ouvrir une carrière,» disse
ripetendo parole dette una volta da Pierre.

       «No, il fatto è che per Nikolaj,» disse Pierre, «le idee e i ragionamenti sono un
divertimento, un modo di passare il tempo. Ecco, ora sta facendosi una biblioteca e si è
fissato la regola di non acquistare un nuovo libro se prima non ha letto quello che ha già
comperato: Sismondi, e Rousseau e Montesquieu,» osservò con un sorriso. «Tu sai
benissimo come io lo...» aggiunse per mitigare le sue parole, ma Nataša lo interruppe,
facendogli capire che non ce n'era bisogno.

       «Così tu dici che per lui le idee sono un divertimento...»

       «Sì, mentre per me è un passatempo tutto il resto. A Pietroburgo per tutto il tempo
vedevo gli altri come in un sogno; quando un'idea mi occupa, tutto il resto è un
divertimento.»

       «Ah, che peccato che non abbia assistito al tuo incontro con i bambini!,» disse
Nataša. «Chi ti ha fatto più feste? Liza, no?»



                                                                                          1395
www.writingshome.com
                               Lev Nicolaevic Tolstoj – Guerra e pace


       «Sì,» disse Pierre, e continuò a parlare dell'argomento che lo interessava. «Nikolaj
dice che noi non dobbiamo pensare. Ma io non posso. Per non dire poi che a Pietroburgo
ho avuto l'impressione (a te lo posso dire) che senza di me tutto si stava sfasciando, che
ciascuno tirava dalla sua parte. Ma sono riuscito a tenerli uniti, e poi la mia idea è talmente
semplice e chiara! Non dico che dobbiamo opporci a questo e a quest'altro. Possiamo
sbagliarci. Dico che tutti quelli che amano il bene devono prendersi per mano e che ci sia
una sola bandiera: la virtù attiva. Il principe Sergij è un'ottima persona, di grande
intelligenza.»

       Nataša non dubitava minimamente che l'idea di Pierre fosse una grande idea, ma
una cosa la turbava: che egli era suo marito. «Possibile che un uomo così importante e
necessario per la società sia nello stesso tempo anche mio marito? Come è potuto
succedere?» E avrebbe voluto palesargli questo suo dubbio. «Chi sono le persone in grado
di decidere se veramente è più intelligente di tutti?» si domandava e passava in rassegna
nella fantasia le persone che sapeva molto stimate da Pierre. Stando a quanto le
raccontava, Pierre non stimava nessuno come stimava Platon Karataev.

       «Sai a che cosa sto pensando?» disse. «A Platon Karataev. Lui che cosa ne direbbe?
Ti approverebbe?»

       Pierre non si meravigliò affatto di questa domanda. Aveva intuito il corso dei
pensieri di sua moglie.

       «Platon Karataev?» disse e si fece pensieroso, sforzandosi sinceramente di
immaginare il giudizio che avrebbe dato Karataev sulla questione. «Non avrebbe capito,
oppure chissà, forse sì.»

       «Io ti voglio terribilmente bene,» disse ad un tratto Nataša. «Terribilmente,
terribilmente!»

       «No, non avrebbe approvato,» disse Pierre dopo aver riflettuto. «Avrebbe invece
approvato la nostra vita familiare. Desiderava tanto vedere in tutto l'armonia, la felicità, la
tranquillità ed io gli avrei mostrato con orgoglio tutti noi. Tu prima parlavi della
lontananza. Ma non puoi immaginare il particolare sentimento che provo per te dopo una
separazione...»

       «Vorrei vedere...» aveva cominciato Nataša.

       «No, non è questo. Io non smetterò mai di amarti. E non si può amare più di così.
Ma questa è una cosa particolare... Ma sì...» non fini la frase perché i loro sguardi che si
erano incontrati dissero il resto.
                                                                                          1396
www.writingshome.com
                                 Lev Nicolaevic Tolstoj – Guerra e pace


       «Che sciocchezze,» disse ad un tratto Nataša, «la luna di miele e che la maggior
felicità la si provi nei primi tempi. Al contrario, il meglio è adesso. Se soltanto tu non
partissi! Ti ricordi come si litigava? E la colpa era sempre mia. Sempre mia. Ma perché si
litigasse non lo ricordo più.»

       «Sempre per la stessa cosa,» disse Pierre sorridendo, «per la gelo...»

       «Non dirlo, non posso sopportarlo!» esclamò Nataša. E nei suoi occhi balenò una
luce fredda e cattiva. «L'hai vista?» soggiunse dopo una pausa.

       «No, ma anche se l'avessi vista, non l'avrei riconosciuta.»

       Tacquero.

       «Ah, sai, mentre parlavi nello studio, io ti guardavo,» passò a dire Nataša, col
chiaro intento di scacciar via la nube sopraggiunta. «Sì, tu e il ragazzo (chiamava così il
figlio) vi somigliate come due gocce d'acqua. Ah, è ora che vada da lui... Sento il latte... Ma
mi dispiace andarmene.»

       Tacquero per alcuni secondi. Poi tutto ad un tratto si voltarono nello stesso
momento uno verso l'altro e ripresero a parlare; Pierre con soddisfazione e trasporto,
Nataša con un calmo, felice sorriso. Tutti e due allora si interruppero, cedendosi
reciprocamente la parola.

       «No, che cosa dicevi? Parla, parla.»

       «No, parla tu, le mie erano solo sciocchezze,» disse Nataša.

       Pierre finì di dire ciò che aveva cominciato a dire. Era la continuazione delle sue
compiaciute osservazioni sul successo ottenuto a Pietroburgo. In quel momento gli
sembrava di essere destinato a imprimere una nuova svolta a tutta la società russa e a tutto
il mondo.

       «Volevo solo dire che tutte le idee che hanno enormi conseguenze sono sempre
molto semplici. La mia idea consiste tutta in questo, che se gli uomini corrotti sono
collegati tra loro e costituiscono una forza, bisogna che gli uomini onesti facciano la stessa
cosa. Vedi come è semplice!»

       «Sì.»

       «E tu che cosa volevi dire?»

       «Così, sciocchezze.»
                                                                                          1397
www.writingshome.com
                               Lev Nicolaevic Tolstoj – Guerra e pace


       «No, dì comunque.»

       «Ma non vale la pena, sono stupidaggini,» disse Nataša, illuminandosi tutta nel
sorriso, «volevo parlare soltanto di Petja: oggi la njanja si è avvicinata per prendermelo e
lui si è messo a ridere, ha strizzato gli occhietti e si è stretto a me; certamente pensava di
essersi nascosto. È talmente caro! Eccolo che strilla! Bene, arrivederci!» E uscì dalla stanza.

       Nel frattempo, da basso, bell'appartamento di Nikolen'ka Bolkonskij, nella sua
camera da letto, ardeva come sempre una lampada (il ragazzo aveva paura del buio e non
si era riusciti a guarirlo da questo difetto). Dessalles dormiva ben alto sui suoi quattro
cuscini e il suo naso romano emetteva i rumori di chi russa. Nikolen'ka, che si era appena
svegliato in preda a un sudore freddo, era seduto sul letto con gli occhi sbarrati e
guardava davanti a sé. Un sogno terribile lo aveva svegliato. Si era visto in sogno insieme
a Pierre con l'elmo in testa, gli stessi elmi disegnati nella sua edizione di Plutarco. Lui e lo
zio Pierre marciavano alla testa di un immenso esercito. Questo esercito era composto da
linee bianche oblique che riempivano l'aria come quelle ragnatele che si vedono volare in
autunno, che Dessalles chiamava le fil de la Vierge. Davanti c'era la gloria, anch'essa fatta di
quei fili, solo un po' più compatti. Loro - lui e Pierre - avanzavano leggeri e felici
avvicinandosi sempre più alla meta. Ad un tratto i fili che li muovevano avevano
cominciato a cedere, a intricarsi. La situazione era diventata angosciosa. E lo zio Nikolaj
Il'iè si era fermato davanti a loro in una posa minacciosa e severa.

       «Siete stati voi a fare questo?» aveva detto, indicando le stecche di ceralacca e le
penne rotte. «Io vi volevo bene, ma Arakèeev me lo ha ordinato e io ucciderò il primo che
farà un passo avanti.»

       Nikolen'ka si era voltato a guardare Pierre, ma Pierre non c'era più. Al suo posto
c'era suo padre, il principe Andrej, e suo padre non aveva un volto né una forma, ma era
lì, e vedendolo, Nikolen'ka aveva sentito tutto il languore dell'amore: si era sentito
svuotato di ogni forza, senza ossa e come fluido. Il padre lo accarezzava e lo compativa.
Ma lo zio Nikolaj Il'iè si faceva sempre più vicino. Il terrore si era impadronito di
Nikolen'ka ed egli si era svegliato.

       «Mio padre,» pensava. «Mio padre (sebbene in casa ci fossero due ritratti molto
somiglianti, Nikolen'ka non si raffigurava mai il principe Andrej in sembianze umane),
mio padre era con me e mi accarezzava. Egli mi approvava, approvava lo zio Pierre.
Qualunque cosa lo zio dica, io la farò. Muzio Scevola si è bruciata la mano. E perché nella
mia vita non potrebbe accadere la stessa cosa? Lo so, loro vogliono che io studi. E io
studierò. Ma un giorno smetterò e allora passerò all'azione. Di una cosa sola prego Dio:

                                                                                           1398
www.writingshome.com
                              Lev Nicolaevic Tolstoj – Guerra e pace


che anche a me succeda ciò che è successo agli uomini di Plutarco, e io farò come loro.
Anzi farò meglio di loro. Tutti lo sapranno, tutti mi ameranno, tutti mi ammireranno.» E
improvvisamente Nikolen'ka sentì che i singhiozzi lo soffocavano e scoppiò in lacrime.

       «Etes-vous indisposé?» domandò Dessalles.

       «Non,» rispose Nikolen'ka e tornò a poggiare il capo sul cuscino.

       «È buono e bravo, gli voglio bene,» pensò di Dessalles. «Ma lo zio Pierre! Oh, che
uomo meraviglioso! E mio padre? Mio padre! Mio padre! Sì, farò delle cose di cui anche lui
sarà contento...»



PARTE SECONDA




I



       L'oggetto della storia è la vita dei popoli e dell'umanità. Cogliere in modo
immediato ed esprimere a parole, descrivere la vita non tanto dell'umanità ma di un
popolo singolo, appare impossibile.

       Tutti gli storici antichi usarono un unico metodo per descrivere e cogliere la vita di
un popolo, che apparentemente è inafferrabile. Descrissero l'attività di singoli uomini che
erano a capo di quel popolo e questa attività esemplificava per loro l'attività dell'intero
popolo.

       Alle domande in che modo singoli uomini potessero costringere i popoli ad agire
secondo la loro volontà e da che cosa fosse a sua volta guidata la volontà di questi uomini,
gli antichi rispondevano così: alla prima domanda, ammettendo una volontà divina che
assoggettava i popoli alla volontà di un uomo eletto; e alla seconda domanda ammettendo
che quella stessa divinità dirigesse la volontà dell'eletto a una meta predestinata.

       Questi problemi venivano perciò risolti dagli antichi con la fede nell'intervento
diretto della divinità alle opere e alle imprese del genere umano.

       La storia moderna ha respinto nella sua teoria entrambe queste posizioni.

                                                                                        1399
www.writingshome.com
                                Lev Nicolaevic Tolstoj – Guerra e pace


       Sembrerebbe che, respinta la credenza degli antichi nella sottomissione degli
uomini alla divinità e in un fine prestabilito, verso il quale sarebbero guidati i popoli, la
storia moderna si sarebbe dovuta occupare non delle manifestazioni del potere, ma delle
cause che lo rendono possibile. Ma questo non è avvenuto. Respinte in teoria le concezioni
degli storici antichi, nella pratica continua a seguirle.

       Al posto di uomini dotati di potere divino e direttamente guidati dalla volontà
divina, la storia moderna ha messo o degli eroi dotati di capacità eccezionali, sovrumane, o
semplicemente degli uomini di vario genere, dai monarchi ai giornalisti, che governano le
masse. Al posto delle finalità di un tempo, gradite alla divinità, dei popoli ebreo, greco,
romano, che agli antichi apparivano come finalità del movimento del genere umano, la
storia moderna ha posto finalità proprie: il bene del popolo francese, tedesco, inglese e,
nella sua più alta astrazione, il bene della civiltà di tutto il genere umano, con la qual cosa
si intende di solito alludere ai popoli che occupano il piccolo angolo nord-occidentale di
un grande continente.

       La storia moderna ha respinto le credenze degli antichi senza sostituirle con nuove
concezioni e la logica della loro posizione ha costretto gli storici, che avevano
apparentemente rinnegato il potere divino dei re e il fato degli antichi, a giungere per altra
via allo stesso punto, all'ammissione cioè che: 1) i popoli sono guidati da singoli uomini; 2)
esiste un determinato scopo verso il quale muovono i popoli e il genere umano.

       Tutte le opere degli storici moderni, da Gibbon a Buckle, nonostante l'apparente
diversità di vedute e l'apparente novità delle loro opinioni, hanno alla base queste due
vecchie e inevitabili tesi.

       In primo luogo, lo storico descrive l'attività di singoli individui che a suo avviso
dirigono il genere umano: uno considera tali soltanto i monarchi, i condottieri, i ministri,
un altro, oltre ai monarchi, gli oratori, i riformatori, i filosofi e i poeti. In secondo luogo, lo
scopo verso il quale l'umanità procede, è noto allo storico: per uno questo scopo è la
grandezza dello stato romano, spagnolo o francese, per un altro è la libertà, l'uguaglianza,
un certo genere di civiltà di un piccolo angolo del mondo chiamato Europa.

       Nel 1789 si ha a Parigi un fermento; esso cresce, si espande e assume la forma di un
movimento di popoli da occidente verso oriente. Questo movimento si dirige più volte
verso oriente, entra in urto con un contromovimento da oriente a occidente: nel 1812
raggiunge il suo limite estremo, Mosca e, con singolare simmetria, si verifica allora un
contromovimento da oriente a occidente, esattamente come nel primo movimento,


                                                                                              1400
www.writingshome.com
                               Lev Nicolaevic Tolstoj – Guerra e pace


trascinando con sé i popoli intermedi. Il movimento di ritorno raggiunge il punto di
partenza del movimento nato in occidente, Parigi, e si acquieta.

       In questo periodo di tempo - vent'anni - un'enorme quantità di campi non vengono
arati, le case vengono bruciate, il commercio muta indirizzo, milioni di persone
impoveriscono, arricchiscono, emigrano, e milioni di uomini, cristiani, che professano la
legge dell'amore per il prossimo, si uccidono a vicenda.

       Che cosa significa tutto questo? Perché è accaduto? Che cosa ha indotto questi
uomini a incendiare le case e a uccidere i loro simili? Quali sono state le cause di questi
avvenimenti? Quale forza ha indotto gli uomini ad agire in tal modo? Ecco le domande
involontarie, ingenue e più che legittime che si pone il genere umano, quando si imbatte
nei monumenti e nelle tradizioni di questo periodo di tempo ormai trascorso.

       Per dare una risposta a queste domande l'umanità si rivolge alla scienza storica, che
ha come scopo di far sì che i popoli e l'umanità conoscano se stessi.

       Se la storia seguisse ancora le concezioni degli antichi, direbbe: la divinità, a
ricompensa o a punizione del suo popolo, ha dato il potere a Napoleone e ha guidato la
sua volontà verso il raggiungimento dei suoi scopi divini. E la risposta sarebbe chiara ed
esauriente. Si poteva credere o non credere nel significato divino di Napoleone, ma per chi
vi avesse creduto, in tutta la storia di questo periodo tutto sarebbe stato comprensibile e
non vi sarebbe stato spazio per nessuna contraddizione.

       Ma la storia moderna non può rispondere in questo modo. La scienza non ammette
le concezioni degli antichi riguardo al diretto intervento della divinità nelle opere degli
uomini ed è costretta a dare altre risposte.

       La storia moderna, rispondendo a queste domande, dice: volete sapere che cosa
significa questo movimento, da che cosa è stato prodotto, e quale forza ha provocato
questi avvenimenti? Sentite:

       «Luigi XIV era un uomo molto orgoglioso e supponente; aveva le tali amanti e i tali
ministri e governò male la Francia. Gli eredi di Luigi XIV furono anche loro degli uomini
deboli e governarono anche loro male. Ebbero le tali amanti e i tali favoriti. Inoltre alcuni
uomini scrissero in quei tempi dei libri. Alla fine del XVIII secolo a Parigi si riunirono una
ventina di persone che cominciarono a dire che tutti gli uomini sono liberi e uguali. Questi
uomini uccisero il re e molti altri. In quella stessa epoca la Francia aveva un uomo geniale,
Napoleone. Egli vinceva tutti ovunque, ossia ammazzava molta gente perché era molto
geniale. E andò ad ammazzare, non si sa perché, gli africani e li ammazzò così bene e fu

                                                                                         1401
www.writingshome.com
                               Lev Nicolaevic Tolstoj – Guerra e pace


tanto astuto e intelligente che, tornato in Francia, ordinò a tutti di sottomettersi a lui. E
tutti gli obbedirono. Diventato imperatore, andò di nuovo ad ammazzare gente in Italia, in
Austria e in Prussia. E anche là ne uccise molta. In Russia intanto c'era l'imperatore
Alessandro, il quale decise di restaurare l'ordine in Europa e perciò entrò in guerra con
Napoleone. Ma nel 1807 ad un tratto fece amicizia con lui, e nel 1811 di nuovo litigò e di
nuovo si misero entrambi ad ammazzare molta gente. E Napoleone guidò seicentomila
uomini in Russia e occupò Mosca; ma poi all'improvviso scappò da Mosca e allora
l'imperatore Alessandro, aiutato dai consigli di Stein e di altri, riunì i popoli d'Europa
contro il perturbatore della sua quiete. Tutti gli alleati di Napoleone diventarono d'un
tratto suoi nemici; e questo esercito marciò contro Napoleone che aveva raccolto nuove
forze. Gli alleati sconfissero Napoleone, entrarono in Parigi, costrinsero Napoleone ad
abdicare e lo spedirono nell'isola d'Elba, senza privarlo del titolo di imperatore e
dimostrandogli grande rispetto sebbene cinque anni prima (e così un anno dopo) questi
avvenimenti, lo considerassero tutti un bandito fuori legge. E salì al trono Luigi XVIII, che
fino a quel momento sia i francesi che gli alleati avevano solo schernito. Napoleone,
versando lacrime davanti alla sua vecchia Guardia, abdicò e andò in esilio. Poi abili statisti
e diplomatici (in particolare Talleyrand, che era riuscito a sedersi prima di un altro in una
certa poltrona e aveva ampliato in tal modo i confini della Francia) ebbero lunghi colloqui
a Vienna, colloqui che resero i popoli felici o infelici. Ad un certo punto diplomatici e
monarchi per poco non vennero a lite; ed erano già pronti a comandare di nuovo ai loro
eserciti di ammazzarsi a vicenda; ma in quel momento Napoleone fece ritorno in Francia
con un battaglione, e i francesi che tanto lo odiavano gli si sottomisero immediatamente
tutti, dal primo all'ultimo. Ma i monarchi alleati se ne adontarono e andarono di nuovo a
combattere contro i francesi. E vinsero il geniale Napoleone e lo trasferirono all'isola di
Sant'Elena, giudicandolo di nuovo un bandito. E laggiù l'esiliato, separato da coloro che
erano cari al suo cuore e dalla sua amata Francia, morì su uno scoglio di morte lenta e
tramandò ai posteri le sue grandi imprese. E in Europa si affermò la reazione e tutti i
sovrani ripresero di nuovo a opprimere i loro popoli.»

       Sarebbe un errore credere che questa sia una presa in giro una caricatura dei
racconti degli storici. Al contrario, ci siamo limitati ad esporre in modo molto attenuato
quelle risposte contraddittorie che non rispondono alle domande, che ci dà tutta la storia,
dai libri di memorie e di storie dei singoli stati fino alle storie universali e a quelle di
nuovo genere - le storie della cultura - di quell'epoca.

       La stranezza e la comicità di queste risposte dipendono dal fatto che la storia
moderna è simile a un sordo che risponda a domande che nessuno gli rivolge.


                                                                                         1402
www.writingshome.com
                               Lev Nicolaevic Tolstoj – Guerra e pace


       Se il fine della storia è la descrizione del movimento dell'umanità e dei popoli, la
prima domanda a cui occorre rispondere, altrimenti tutto il resto diventa incomprensibile,
è la seguente: qual è la forza che muove i popoli? A questa domanda la storia moderna si
affanna a risponderci o che Napoleone era molto geniale o che Luigi XIV era molto
orgoglioso o che ci sono stati alcuni scrittori che hanno scritto alcuni libri.

       Tutte cose che possono essere vere, e l'umanità è pronta a convenirne, ma non è
questo che essa domanda. Tutto questo potrebbe essere interessante se noi ammettessimo
un potere divino, fondato su se stesso e sempre eguale, che governa i popoli attraverso i
Napoleoni, i Luigi e gli scrittori, ma noi non ammettiamo un potere del genere, e perciò,
prima di parlare dei Napoleoni, dei Luigi e degli scrittori, bisogna dimostrare che esiste un
legame tra queste persone e il movimento dei popoli.

       Se in luogo del potere divino mettiamo un'altra forza, bisogna spiegare in che cosa
consiste questa nuova forza, perché proprio in questa forza sta tutto l'interesse della storia.

       La storia sembra supporre che questa forza si capisca da sé e sia nota a tutti. Ma
nonostante tutta la buona volontà di riconoscere questa nuova forza come nota, chi
leggerà molte opere storiche involontariamente dubiterà che questa nuova forza,
interpretata in modo così diverso dagli stessi storici, sia a tutti perfettamente nota.



II



       Qual è la forza che muove i popoli?

       Gli scrittori di biografie particolari e gli storici di singoli popoli intendono questa
forza come un potere inerente agli eroi e ai dominatori. Secondo le loro descrizioni, gli
avvenimenti si verificano esclusivamente per volontà dei Napoleoni o degli Alessandri o,
in genere, di quelle persone sulle quali lo storico concentra la sua attenzione. Le risposte
che questo genere di storici danno alla domanda su quale sia la forza che muove gli
avvenimenti sono soddisfacenti, ma solo finché si ha a che fare con un solo storico per ogni
singolo avvenimento. Ma non appena gli storici di diverse nazionalità e concezioni
cominciano a descrivere il medesimo avvenimento, le risposte che essi danno perdono
subito ogni significato, perché questa forza viene interpretata da ognuno di loro non solo
in modo diverso, ma spesso del tutto opposto. Uno storico afferma che un avvenimento fu
causato dal potere di Napoleone, un altro afferma che è stato causato dal potere di
Alessandro, un terzo dal potere di un altro personaggio. Oltre a ciò, gli storici di questo
                                                                                          1403
www.writingshome.com
                              Lev Nicolaevic Tolstoj – Guerra e pace


tipo si contraddicono l'un l'altro anche nelle spiegazioni che danno della forza sulla quale
si basa il potere dello stesso personaggio. Thiers, bonapartista, dice che il potere di
Napoleone era fondato sulla sua virtù e sulla sua genialità; Lanfrey repubblicano, dice che
era fondato sulla sua canaglieria e sull'inganno del popolo. Cosicché gli storici di questo
genere, distruggendo le posizioni l'uno dell'altro, con ciò stesso distruggono il concetto
della forza che produce gli eventi e non danno nessuna risposta al quesito fondamentale
della storia.

       Gli storici di storie universali, che si devono occupare di tutti i popoli, sembrano
riconoscere l'erroneità delle concezioni degli storici particolari riguardo alla forza che
produce gli avvenimenti. Per essi questa forza non è un potere inerente agli eroi e ai capi,
ma la considerano come il risultato di molte forze variamente dirette. Descrivendo una
guerra o l'assoggettamento di un popolo, gli autori di storie universali non ricercano la
causa dell'avvenimento nel potere di una singola persona, ma nell'interferenza reciproca
delle azioni di molte persone collegate con l'avvenimento.

       Secondo questa concezione, il potere dei personaggi storici, risultando come il
prodotto di molte forze, non può più venir considerato come una forza che di per sé
produce gli avvenimenti. Tuttavia, questi storici nella maggior parte dei casi impiegano di
nuovo la concezione del potere come della forza che produce di per sé gli avvenimenti e
che è con essi in rapporto di causa. Secondo la loro esposizione, ora il personaggio storico
è un prodotto del suo tempo e il suo potere è solo il prodotto di varie forze; ora il suo
potere è una forza che produce gli avvenimenti. Gervinus, Schlosser, per esempio, ed altri
ancora, ora dimostrano che Napoleone è un prodotto della rivoluzione, delle idee del 1789
e così via, ora dicono apertamente che la campagna del 1812 e altri avvenimenti che sono
loro sgraditi sono semplicemente il prodotto di una mal indirizzata volontà di Napoleone
e che le stesse idee del 1789 vennero arrestate nel loro sviluppo dagli arbitri di Napoleone.
Le idee della rivoluzione, l'orientamento generale degli avvenimenti produssero il potere
di Napoleone. Ma il potere di Napoleone soffocò le idee della rivoluzione e l'orientamento
generale degli avvenimenti.

       Questa strana contraddizione non è affatto casuale. Non solo la si incontra da ogni
passo, ma tutte le descrizioni degli autori di storie universali sono costituite da una serie
conseguente di contraddizioni del genere. Questa contraddizione deriva dal fatto che
dopo essersi addentrati nel terreno dell'analisi, questi storici si fermano a metà strada.

       Per trovare le forze componenti di una risultante, è necessario che la somma delle
componenti sia eguale alla risultante. Questa condizione non è mai rispettata dagli storici
generali, e perciò, per spiegare la forza risultante, debbono necessariamente ammettere,
                                                                                             1404
www.writingshome.com
                              Lev Nicolaevic Tolstoj – Guerra e pace


oltre alle componenti che sono insufficienti, un'altra forza inspiegabile che agisce sulla
risultante.

       Lo storico particolare, descrivendo la campagna del 1813 o la restaurazione dei
Borboni, dice apertamente che questi avvenimenti sono stati prodotti dalla volontà di
Alessandro. Ma lo storico Gervinus, respingendo quest'opinione dello storico particolare,
cerca di dimostrare che la campagna del 1813 e la restaurazione dei Borboni, oltre la
volontà di Alessandro, ebbero come causa l'attività di Stein, di Metternich, di m.me de
Staël, di Talleyrand, di Fichte, di Chateaubriand e di altri. La somma di queste
componenti, però, cioè l'azione reciproca di Chateaubriand, di Talleyrand, di m.me de
Staël e di altri, evidentemente non è eguale a tutta la risultante, e cioè a quel fenomeno per
cui milioni di francesi si assoggettarono ai Borboni. Dal fatto che Chateaubriand,
Talleyrand, m.me de Staël e altri si siano detti tra loro le tali e talaltre parole derivano
soltanto i loro rapporti reciproci, ma non l'assoggettamento di milioni di uomini. E perciò,
per spiegare in che modo da questi loro rapporti sia derivato l'assoggettamento di milioni
di uomini, cioè come da componenti eguali soltanto ad una A sia derivata una risultante
eguale a mille A, lo storico deve necessariamente ammettere di nuovo quella forza del
potere che ha negato, riconoscendovi il risultato di forze molteplici, e cioè deve ammettere
una forza inspiegabile che agisce sulla risultante. È ciò che fanno gli storici generali. E di
conseguenza non solo contraddicono gli storici particolari, ma anche se stessi.

       Gli abitanti delle campagne, non avendo un'idea chiara delle cause della pioggia,
dicono, a seconda che desiderano la pioggia o il bel tempo, che il vento ha scacciato le nubi
o che il vento ha portato le nubi. Non si comportano diversamente gli storici generali: a
volte, quando gli garba, quando serve alla loro teoria, dicono che il potere è il risultato
degli avvenimenti, altre volte, quando devono dimostrare qualcosa d'altro, dicono che il
potere produce gli avvenimenti.

       Un terzo tipo di storici, che si chiamano storici della cultura, seguendo la via
tracciata dagli storici generali, che riconoscono spesso negli scrittori e nelle gran dame
forze capaci di produrre gli avvenimenti, interpretano questa forza in modo
completamente diverso. Essi la vedono nella cosiddetta cultura, nell'attività intellettuale.

       Gli storici della cultura sono perfettamente conseguenti nei confronti dei loro
predecessori, gli storici generali: poiché se è possibile spiegare gli avvenimenti storici col
fatto che alcune persone sono state in questo o quel rapporto tra di loro, perché non
spiegarli col fatto che alcune persone hanno scritto questi o quei libri? Questi storici, fra
l'immenso numero di sintomi che accompagnano ogni fenomeno vivente, scelgono il
sintomo dell'attività intellettuale e dicono che questo sintomo è la causa. Ma, nonostante
                                                                                          1405
www.writingshome.com
                                Lev Nicolaevic Tolstoj – Guerra e pace


tutti gli sforzi per dimostrare che la causa di un dato avvenimento è nella corrispettiva
attività intellettuale, solo con molta fatica si può ammettere che tra l'attività intellettuale e
il movimento dei popoli vi sia qualcosa di comune, ma non si potrà in nessun modo
ammettere che sia l'attività intellettuale a dirigere le azioni degli uomini, poiché fenomeni
come le terribili carneficine della rivoluzione francese, derivanti dalle prediche
sull'uguaglianza degli uomini, o le guerre spietate e le repressioni, derivanti dalla
predicazione dell'amore, sono in contrasto con questa supposizione.

       Ma anche ammettendo che siano giuste tutte le astute e complesse elocubrazioni di
cui abbondano queste storie; anche ammettendo che i popoli siano guidati da una certa
forza indefinibile chiamata idea, il quesito fondamentale della storia o resta senza risposta,
oppure all'antico potere dei monarchi e all'influenza dei consiglieri e di altre persone,
introdotto dagli storici generali, si aggiunge ancora la nuova forza dell'idea, il cui nesso con
le masse richiede una spiegazione. È possibile capire che Napoleone abbia avuto il potere e
perciò quel certo evento si sia verificato; con un po' di buona volontà si può anche capire
che Napoleone, insieme con altre influenze, sia stato causa di un avvenimento; ma in che
modo il libro Contrat social abbia fatto sì che i francesi si siano messi a massacrarsi a
vicenda è una cosa che non può essere capita se non si spiega il nesso causale tra questa
nuova forza e l'avvenimento.

       Indubbiamente esiste un nesso tra tutto ciò che si trova a vivere in uno stesso
periodo, e perciò esiste la possibilità di trovare un certo nesso fra l'attività intellettuale
degli uomini e il loro movimento storico, così come si può trovare un nesso del genere tra
il movimento dell'umanità e il commercio, l'artigianato, il giardinaggio e quel che volete.
Ma è difficile capire perché l'attività intellettuale degli uomini appaia agli storici della
cultura come la causa o l'espressione di tutto il movimento della storia. A una simile
conclusione gli storici possono essere giunti solo in base a queste considerazioni: 1) la
storia è scritta dai dotti, e perciò per loro è stato piacevole e naturale pensare che l'attività
della loro categoria costituisca il fondamento del movimento di tutta l'umanità, come è
naturale e piacevole pensare altrettanto per i commercianti, gli agricoltori, i soldati (e
questo non risulta soltanto perché i commercianti e i soldati non scrivono libri di storia); 2)
l'attività spirituale, l'istruzione, la civiltà, la cultura, l'idea, sono tutti concetti poco chiari,
non ben definiti, sotto la cui copertura è molto comodo usare parole che hanno un
significato ancora meno chiaro, e che sono facilmente applicabili a qualsiasi teoria.

       Ma tralasciando di parlare del valore intrinseco di questo genere di storie (che forse
saranno anche necessarie per qualcuno o per qualche cosa), le storie della cultura a cui si
stanno sempre più riducendo tutte le storie universali, sono degne di nota per il fatto che,

                                                                                                1406
www.writingshome.com
                              Lev Nicolaevic Tolstoj – Guerra e pace


esaminando in modo serio e particolareggiato le varie dottrine religiose, filosofiche,
politiche in quanto cause degli eventi, ogni volta che si trovano a dover descrivere un
concreto fatto storico, come, per esempio, la campagna del 1812, lo descrivono
involontariamente come un prodotto del potere, dicendo apertamente che la suddetta
campagna è un prodotto della volontà di Napoleone. Esprimendosi così, gli storici della
cultura involontariamente si contraddicono, o almeno dimostrano che quella nuova forza
da loro escogitata non esprime gli eventi storici, e che l'unico mezzo per comprendere la
storia è quel potere che essi non vorrebbero riconoscere.



III



      Avanza una locomotiva. Si domanda: da che cosa è mossa? Un contadino dice: è il
diavolo che la fa muovere. Un altro dice che la locomotiva avanza perché si muovono le
ruote. Un terzo afferma che la causa del movimento è nel fumo portato via dal vento.

      Il contadino è inconfutabile: ha escogitato una spiegazione totale. Per confutarlo,
bisognerebbe che qualcuno gli dimostrasse che il diavolo non esiste o che un altro
contadino gli spiegasse che non è il diavolo, ma il tedesco che fa muovere la locomotiva.
Solo allora, dalle contraddizioni, si accorgerebbero di aver torto entrambi. Ma colui che
afferma che la causa è nel movimento delle ruote si smentisce da sé, perché, una volta che
si è inoltrato nel terreno dell'analisi, deve procedere sempre più oltre, e spiegare la causa
del movimento delle ruote. E finché non sarà arrivato all'ultima causa del movimento della
locomotiva, cioè al vapore compresso nella caldaia, non avrà il diritto di fermarsi nella
ricerca della causa. Colui invece che ha spiegato il movimento della locomotiva col fumo
spinto indietro dal vento, avendo notato che il movimento delle ruote non forniva la
causa, ha preso il primo sintomo che gli è capitato sotto gli occhi e lo ha contrabbandato
come causa.

      L'unico concetto che può spiegare il movimento della locomotiva è il concetto di
una forza eguale al movimento visibile.

      L'unico concetto per mezzo del quale può essere spiegato il movimento dei popoli è
il concetto di una forza eguale a tutto il movimento dei popoli.

      E invece sotto questo concetto i vari storici intendono forze completamente diverse,
ma tutte non eguali al movimento visibile. Alcuni vi vedono una forza direttamente
inerente agli eroi, come il contadino vedeva il diavolo nella locomotiva; altri una forza
                                                                                        1407
www.writingshome.com
                               Lev Nicolaevic Tolstoj – Guerra e pace


derivante dà diverse altre forze, come il movimento delle ruote; altri ancora l'influsso
intellettuale, come il fumo portato via dal vento.

       Fino a quando si scriveranno le storie di singoli personaggi, siano essi i Cesari, gli
Alessandri o i Luteri, e non la storia di tutti, di tutti gli uomini senza eccezioni che hanno
preso parte agli avvenimenti, non sarà possibile descrivere il movimento del genere
umano senza il concetto di una forza che induce gli uomini a indirizzare la loro attività
verso un dato scopo. È l'unico concetto di questo genere noto agli storici è quello del
potere.

       Questo concetto è l'unica manovella per mezzo della quale si può manovrare il
materiale storico così come oggi viene esposto, e chi spezza questa manovella, come ha
fatto Buckle senza conoscere un altro metodo per affrontare il materiale storico, non fa che
privarsi dell'ultima possibilità di servirsene. L'indispensabilità del concetto di potere per
spiegare i fenomeni storici è dimostrata nel migliore dei modi dagli stessi storici generali e
dagli storici della cultura che apparentemente respingono il concetto di potere, ma
continuamente vi fanno ricorso.

       La scienza storica, per quanto riguarda i problemi dell'umanità, è fino ad oggi
simile al denaro in circolazione, alle banconote e alla moneta sonante. Le biografie e le
storie dei singoli popoli sono simili alle banconote. Possono circolare e adempiere al loro
ufficio senza danno per nessuno, anzi con utilità, finché non sorge la questione da che
siano garantite. Basta dimenticare la questione in che modo la volontà degli eroi sia causa
degli avvenimenti e le storie dei Thiers diventeranno interessanti. Ma come il dubbio
sull'effettivo valore delle banconote sorge o dal fatto che essendo facile fabbricarle, si
incominci a fabbricarne molte, o dal fatto che si voglia convertirle in oro, così sorge il
dubbio sul reale valore delle storie di questo genere, o dal fatto che ne vengono fuori
troppe, o dal fatto che qualcuno d'animo semplice si metta a chiedere: ma con quale forza
Napoleone ha fatto questo? Vuole cioè convertire la cartamoneta corrente nell'oro puro di
un concetto reale.

       Gli storici generali e gli storici della cultura sono invece simili a uomini che avendo
notato gli inconvenienti delle banconote, avessero deciso di fabbricare, invece della
cartamoneta, moneta sonante con un metallo che non ha la consistenza dell'oro. La moneta
effettivamente riuscirebbe sonante, ma solo sonante. La carta poteva ancora ingannare gli
ignari, ma la moneta sonante ma non pregiata, non può ingannare nessuno. Così come
l'oro è oro solo quando può essere usato non solo come mezzo di scambio, ma anche per
farne oggetti, così anche gli storici generali saranno oro solo quando saranno in grado di
rispondere al quesito essenziale della storia: che cos'è il potere? Gli storici generali per ora
                                                                                           1408
www.writingshome.com
                                  Lev Nicolaevic Tolstoj – Guerra e pace


rispondono a questo quesito in modo contraddittorio, mentre gli storici della cultura lo
eliminano del tutto, rispondendo a qualcosa di completamente diverso. E come i gettoni
simili all'oro possono essere usati soltanto fra persone che sono d'accordo di riconoscerli
come oro, così anche gli storici generali e gli storici della cultura, non rispondendo ai
quesiti essenziali, posti loro dall'umanità, possono servire, per certi loro scopi, da moneta
corrente per le università e per quella folla di lettori amanti dei libri seri, come essi amano
chiamarli.



IV



       Respinta la concezione degli antichi basata sulla soggezione, per volere divino, della
volontà del popolo a un eletto e sulla soggezione di questa volontà alla divinità, la storia
non può fare un solo passo avanti senza contraddirsi, a meno che non scelga una delle due
alternative: o far ritorno all'antica credenza nell'intervento diretto della divinità nelle
azioni umane, o chiarire con precisione il significato di quella forza che produce gli eventi
storici e che si chiama potere.

       Tornare al primo punto è impossibile: la credenza di un tempo è distrutta, e perciò è
necessario spiegare il significato del potere.

       Napoleone ordinò di adunare l'esercito e di andare alla guerra. Questo modo di
raccontare le cose ci è talmente abituale, ci siamo talmente assuefatti a questo punto di
vista, che chiedere come mai seicentomila uomini siano andati in guerra dopo che
Napoleone ha detto certe parole ci sembra addirittura assurdo. Egli aveva il potere e
perciò venne eseguito ciò che egli aveva ordinato.

       Questa risposta è perfettamente soddisfacente se crediamo che il potere gli sia stato
dato da Dio. Ma se non lo crediamo, si rende necessario definire che cosa sia questo potere
di un uomo sugli altri.

       Questo potere non può essere quel potere diretto dato dalla superiorità fisica di un
forte su un debole, superiorità basata sull'impiego o sulla minaccia di impiego della forza
fisica, come ad esempio il potere di Ercole; non può essere neanche fondato sulla
superiorità della forza morale, come credono, anime semplici, alcuni storici, i quali
sostengono che i personaggi storici sono degli eroi, cioè uomini dotati di una particolare
forza d'animo e di mente chiamata genialità. Questo potere non può essere fondato sulla
superiorità della forza morale, poiché, senza parlare di uomini-eroi, del tipo di Napoleone,
                                                                                          1409
www.writingshome.com
                               Lev Nicolaevic Tolstoj – Guerra e pace


sulle cui qualità morali le opinioni sono molto contrastanti, la storia ci mostra che né i
Luigi XI, né i Metternich, che hanno governato milioni di uomini, si distinsero per una
particolare forza spirituale, ma al contrario furono per la maggior parte moralmente più
deboli di ognuno dei milioni di uomini che governarono.

       Se la fonte del potere non sta nelle qualità fisiche né in quelle morali della persona
che lo detiene, è evidente che la fonte di questo potere deve trovarsi al di fuori della
persona, in quei rapporti con le masse in cui si trova la persona che detiene il potere.

       Proprio così intende il potere la scienza del diritto, quella specie di banco di cambio
della storia, che promette di convertire in oro puro il concetto storico del potere.

       Il potere è la somma di tutte le volontà delle masse, trasferito per consenso esplicito
o tacito sui governanti scelti dalle masse.

       Nell'ambito della scienza del diritto, costituita di ragionamenti sull'assetto che
dovrebbero avere lo stato e il potere, se fosse possibile dar loro un assetto, tutto ciò è molto
chiaro, ma, qualora la si applichi alla storia, questa definizione del potere esige ulteriori
chiarimenti.

       La scienza del diritto considera lo stato e il potere come gli antichi consideravano il
fuoco, come qualcosa di esistente in assoluto. Per la storia, invece, lo stato e il potere sono
soltanto dei fenomeni, così come per la fisica del nostro tempo il fuoco non è un elemento,
ma un fenomeno.

       Da questa fondamentale differenza tra le concezioni della storia e della scienza del
diritto deriva che la scienza del diritto può esprimersi dettagliatamente sull'assetto che a
suo avviso bisognerebbe dare al potere e su che cosa sia un potere che esiste, immobile, al
di fuori del tempo; ma è impotente a rispondere ai problemi storici sul significato di un
potere che muta nel tempo.

       Se il potere è la somma delle volontà delle masse trasmessa a chi governa, Pugaèëv
rappresenta dunque la volontà delle masse? Altrimenti, perché la rappresenta Napoleone
I? Perché Napoleone III, quando fu catturato a Boulogne, fu considerato un delinquente, e
poi lo divennero coloro che egli fece catturare?

       Nelle rivoluzioni di palazzo, alle quali prendono parte a volte due o tre persone, la
volontà delle masse si trasferisce sul nuovo personaggio? Nei rapporti internazionali, la
volontà delle masse di un popolo si trasferisce sul conquistatore di questo popolo? Nel
1808 la volontà della Confederazione renana si trasferì forse su Napoleone? La volontà

                                                                                           1410
www.writingshome.com
                               Lev Nicolaevic Tolstoj – Guerra e pace


della massa del popolo russo si trasferì su Napoleone durante il 1809 quando le nostre
truppe, alleate ai francesi, marciarono contro l'Austria?

       A queste domande si può rispondere in tre modi:

       1)   riconoscendo     che    la   volontà      delle    masse    si   trasferisce   sempre
incondizionatamente su quel o quei governanti che esse hanno scelto, e che perciò ogni
insorgere di un nuovo potere, ogni lotta contro un potere già trasferito deve essere
considerato soltanto come una distruzione del vero potere;

       2) riconoscendo che la volontà delle masse si trasferisce sui governanti
condizionatamente, a condizioni ben note e determinate, e dimostrando che tutte queste
limitazioni, questi urti e anche queste distruzioni del potere derivano dalla inosservanza
da parte dei governanti di quelle condizioni sotto le quali il potere è stato loro affidato;

       3) riconoscendo che la volontà delle masse si trasferisce sui governanti
condizionatamente, ma a condizioni non note e determinate, e che l'insorgere di molti
poteri, le loro lotte e la loro caduta derivano soltanto dalla maggiore o minore osservanza
da parte dei governanti di quelle condizioni ignote, in virtù delle quali si trasferiscono da
certe persone a certe altre le volontà delle masse.

       E proprio in questi tre modi gli storici spiegano i rapporti tra le masse e i
governanti.

       Alcuni storici, non comprendendo nella loro semplicità di spirito, il problema del
significato del potere - e alludiamo a quegli scrittori di storie particolari e di biografie di
cui si è parlato più sopra - sembrano riconoscere che la somma delle volontà delle masse si
trasferisce sui personaggi storici incondizionatamente, e perciò, descrivendo un qualsiasi
potere, questi storici suppongono che questo potere sia l'unico assoluto e autentico e che
ogni altra forza che si contrappone ad esso non sia un potere, ma una distruzione del
potere, una violenza.

       La loro teoria, buona per i periodi storici primitivi o pacifici, quando invece la si
applica ai periodi complessi e tempestosi della vita dei popoli, quando sorgono
contemporaneamente e lottano fra di loro diversi poteri, ha questo inconveniente, che lo
storico legittimista dimostrerà che la Convenzione, il Direttorio e Bonaparte sono stati
soltanto violazioni del potere, mentre il repubblicano e il bonapartista dimostreranno il
primo che la Convenzione e il secondo che l'Impero erano il vero potere e che tutto il resto
è stato una violazione del potere. È evidente che in tal modo, smentendosi reciprocamente,


                                                                                             1411
www.writingshome.com
                               Lev Nicolaevic Tolstoj – Guerra e pace


le spiegazioni del potere date da questi storici sarebbero buone solo per bambini in tenera
età.

       Riconoscendo la falsità di questo modo di vedere la storia, un altro gruppo di storici
sostiene che il potere si fonda sulla trasmissione condizionata della somma delle volontà
delle masse ai governanti e che i personaggi storici hanno il potere solo a condizione di
eseguire il programma che per tacita intesa è stato deferito loro dalla volontà del popolo.
Ma gli storici non ci dicono in che consista questo programma condizionante, o, se ce lo
dicono, si contraddicono continuamente tra di loro.

       A ognuno di questi storici, a seconda del suo punto dì vista di ciò che costituisce lo
scopo del movimento, questo programma sembra consistere nella grandezza, nella
ricchezza, nella libertà, nell'istruzione dei cittadini della Francia o di un altro stato. Ma,
senza parlare delle contraddizioni fra gli storici nel concepire questo programma, anche
ammettendo che esista un programma comune a tutti, i fatti storici contraddicono sempre
questa teoria. Se le condizioni sotto le quali si trasmette il potere consistono nella
ricchezza, nella libertà, nell'istruzione del popolo, perché i Luigi XIV e gli Ivan IV portano
tranquillamente a termine il oro regno, mentre i Luigi XVI e i Carlo I sono giustiziati dai
loro popoli? A questa domanda gli storici rispondono dicendo che l'attività di Luigi XIV,
contraria al programma, si ripercosse su Luigi XVI. Ma perché mai non si ripercosse su
Luigi XIV e XV; perché doveva proprio ripercuotersi su Luigi XVI? E quale è il termine di
scadenza di questa ripercussione? A queste domande non ci sono e non ci possono essere
risposte. E altrettanto poco si spiega, in questa teoria, la causa del fatto che la somma delle
volontà resti per secoli nelle mani dei governanti e dei loro successori, e poi ad un tratto,
nel giro di cinquant'anni, venga ceduto alla Convenzione, al Direttorio, a Napoleone, ad
Alessandro, a Luigi XVIII, di nuovo a Napoleone, a Carlo X, a Luigi Filippo, al governo
repubblicano, a Napoleone III. Nello spiegare questi rapidi passaggi della volontà dei
sudditi da un personaggio all'altro, e specialmente per quanto riguarda le relazioni
internazionali, le conquiste e le alleanze, questi storici devono involontariamente
ammettere che parte di questi fenomeni non costituiscono già più un legittimo
trasferimento della volontà, ma semplici fatti fortuiti dipendenti ora dall'astuzia, ora dagli
errori o dalla perfidia, o dalla debolezza di un diplomatico o di un monarca o di un
capopartito. Cosicché la maggior parte dei fenomeni della storia: guerre intestine,
rivoluzioni, conquiste, non sono rappresentati da questi storici come prodotti della
trasmissione di libere volontà, ma come il prodotto della volontà mal diretta di uno o più
uomini, e cioè, di nuovo, come violazioni del potere. E per questo anche questo gruppo di
storici presenta gli eventi storici come deviazioni della teoria.


                                                                                          1412
www.writingshome.com
                                Lev Nicolaevic Tolstoj – Guerra e pace


       Questi storici sono simili a quel botanico che, avendo notato che certe piante escono
dal seme con due cotiledoni, sostenesse che tutto quanto cresce, cresce soltanto
sdoppiandosi in due cotiledoni, e che la palma e il fungo, e persino la quercia,
ramificandosi nel loro pieno sviluppo e non avendo più la forma di due cotiledoni, sono
eccezioni alla teoria.

       Un terzo gruppo di storici riconosce che la volontà delle masse si trasmette ai
personaggi storici condizionatamente, ma che queste condizioni ci sono ignote. Essi
dicono che i personaggi storici hanno il potere solo perché eseguono la volontà delle
masse, che si è trasferita su di loro.

       Ma in tal caso, se la forza che muove i popoli non risiede nei personaggi storici, ma
nei popoli stessi, in che cosa consiste il significato di questi personaggi storici?

       Questi personaggi, dicono questi storici, esprimono la volontà delle masse; la loro
attività rappresenta l'attività delle masse.

       Ma in tal caso sorge la domanda: tutta l'attività dei personaggi storici è espressione
della volontà delle masse o solo una certa parte di quest'attività? Se tutta l'attività dei
personaggi storici è espressione della volontà delle masse, come pensano alcuni, le
biografie dei Napoleoni e delle Caterine, con tutti i particolari dei pettegolezzi di corte,
sono espressioni della vita dei popoli; cosa palesemente assurda; se invece solo un aspetto
dell'attività di un personaggio storico è espressione della vita dei popoli, come pensano
altri presunti filosofi della storia, per stabilire quale sia l'aspetto dell'attività del
personaggio storico che esprime la vita del popolo occorre prima sapere in che consista la
vita del popolo.

       Imbattendosi in questa difficoltà, gli storici di questo gruppo escogitano la più
oscura, impalpabile e generica delle astrazioni alla quale si possa ricondurre il maggior
numero di eventi e dicono che in questa astrazione è contenuto lo scopo del movimento
dell'umanità. Le astrazioni più comuni accettate da quasi tutti gli storici sono: la libertà,
l'uguaglianza, l'istruzione, il progresso, la civiltà, la cultura. Avendo fissato come scopo
del movimento del genere umano una qualsiasi astrazione, gli storici studiano gli uomini
che hanno lasciato dietro di sé il maggior numero di ricordi: re, ministri, condottieri,
scrittori, riformatori, papi, giornalisti, nella misura in cui tutti questi personaggi, a loro
avviso, hanno favorito o contrastato quella data astrazione. Ma siccome nulla dimostra che
lo scopo del genere umano consista nella libertà, nell'uguaglianza, nell'istruzione o nella
civiltà e siccome il legame delle masse con i governanti e gli illuminati del genere umano è
fondata solo sull'arbitraria supposizione che la somma delle volontà delle masse si

                                                                                         1413
www.writingshome.com
                               Lev Nicolaevic Tolstoj – Guerra e pace


trasmetta sempre alle persone che notiamo di più, l'attività di milioni di uomini che
emigrano, incendiano, abbandonano l'agricoltura, si annientano a vicenda non si esprime
mai nella descrizione dell'attività di una decina di persone che non incendiano case, non si
occupano di agricoltura, non uccidono i loro simili.

       La storia ce lo dimostra ad ogni passo. Il fermento dei popoli dell'occidente alla fine
del secolo scorso e il loro tendere verso oriente sono forse spiegati dall'attività di Luigi
XIV, XV e XVI, delle loro amanti, dei loro ministri, o dalla vita di Napoleone, di Rousseau,
di Diderot, di Beaumarchais e di altri?

       Il movimento del popolo russo verso oriente, verso Kazan' e la Siberia trova forse
espressione nei particolari del carattere morboso di Ivan IV e nella sua corrispondenza con
Kurbskij?

       Il movimento dei popoli durante le crociate si spiega forse studiando la vita dei
Goffredi e dei Luigi e delle loro dame? Per noi è rimasto incomprensibile il movimento dei
popoli da occidente a oriente, senza alcuno scopo, senza una guida, con una folla di
vagabondi con Pietro l'Eremita. E ancor più è rimasta incomprensibile la cessazione di
questo movimento proprio quando i protagonisti della storia avevano chiaramente
stabilito uno scopo ragionevole e santo alle crociate: la liberazione di Gerusalemme. Papi,
re e cavalieri incitavano il popolo alla liberazione della Terra Santa, ma il popolo non ci
andava, perché quella causa ignota che lo aveva indotto prima al movimento non esisteva
più. La storia dei Goffredo e dei maestri cantori non può evidentemente contenere in sé la
vita dei popoli la storia dei Goffredo e dei maestri cantori, mentre la storia della vita dei
popoli e dei loro impulsi è rimasta sconosciuta.

       Ancor meno ci spiega la vita dei popoli la storia degli scrittori e dei riformatori.

       La storia della cultura ci spiega gli impulsi, le condizioni di vita e le idee di uno
scrittore o di un riformatore. Veniamo a sapere che Lutero aveva un carattere irascibile e
che faceva i tali discorsi, veniamo a sapere che Rousseau era diffidente e che ha scritto i tali
e i talaltri libri, ma non veniamo a sapere perché dopo la Riforma í popoli si
massacrassero, e perché durante la rivoluzione francese avvenisse altrettanto.

       Se si uniscono questi due tipi di storia, come fanno gli storici più moderni, avremo
una storia di monarchi e di scrittori, ma non la storia della vita dei popoli.



V

                                                                                              1414
www.writingshome.com
                               Lev Nicolaevic Tolstoj – Guerra e pace




       La vita dei popoli non può essere racchiusa nella vita di alcuni uomini, poiché il
legame che intercorre fra questi pochi uomini e i popoli non è stato trovato. La teoria
secondo la quale questo legame è fondato sul trasferimento della somma delle volontà ai
personaggi storici è un'ipotesi non confermata dall'esperienza storica.

       La teoria che la somma delle volontà delle masse si trasferisce sui personaggi storici
può forse spiegare molte cose nel campo della scienza del diritto e forse è necessaria ai
suoi fini, ma applicata alla storia, appena insorgono rivoluzioni, conquiste, guerre civili,
non appena insomma comincia la storia, questa teoria non spiega nulla.

       Questa teoria sembra inconfutabile proprio perché l'atto di trasmissione della
volontà del popolo non può essere sottoposto a verifica, dato che non è mai esistito.

       Qualunque avvenimento si verifichi, chiunque si metta alla testa dell'avvenimento,
la teoria può sempre dire che il dato personaggio si è messo alla testa dell'avvenimento
perché la somma delle volontà si era trasferita su di lui.

       Le risposte date da questa teoria ai problemi della storia sono simili alle risposte di
un uomo che guardando una mandria in movimento e non prendendo in considerazione
né la diversa bontà del pascolo nei vari punti del terreno, né i movimenti del pastore,
cercasse le cause di questa o quella direzione presa dalla mandria basandosi sull'animale
che procede in testa alla mandria.

       «La mandria va in quella direzione perché la bestia che procede in testa la guida lì e
la somma delle volontà di tutti gli altri animali è trasmessa a questo che guida la
mandria.» Così risponde la prima categoria di storici, i quali ammettono la trasmissione
incondizionata del potere.

       «Se gli animali che camminano in testa alla mandria cambiano, questo accade
perché la somma delle volontà di tutti gli animali si trasmette da una guida all'altra, a
seconda che quell'animale guidi o no nella direzione scelta da tutta la mandria.» Così
rispondono gli storici che ammettono che la somma delle volontà delle masse si trasmette
ai governanti a determinate condizioni, che essi ritengono note. (Secondo questo genere di
osservazioni capita molto spesso che l'osservatore, basandosi sulla direzione da lui scelta,
consideri come guide quelli che, in seguito a cambiamenti nella direzione delle masse, non
sono più in testa, ma di fianco e talvolta in coda).

       «Se gli animali che stanno in testa al gregge cambiano continuamente e
continuamente cambia la direzione di tutto il gregge, ciò accade perché, per ottenere la
                                                                                         1415
www.writingshome.com
                               Lev Nicolaevic Tolstoj – Guerra e pace


direzione che ci è nota, gli animali trasmettono le loro volontà a quegli animali che noi
vediamo meglio, e per studiare il movimento del gregge bisogna osservare tutti gli animali
che ci colpiscono di più e che si muovono da tutti i lati del gregge.» Così dicono gli storici
della terza categoria, che considerano espressioni del loro tempo tutti i personaggi storici,
dai monarchi ai giornalisti.

       La teoria della trasmissione della volontà delle masse ai personaggi storici è
soltanto una perifrasi, un'enunciazione con altre parole degli stessi termini del problema.

       Qual è la causa degli avvenimenti storici? Il potere. Che cosa è il potere? Il potere è
la somma delle volontà trasmesse a una sola persona. A quali condizioni si trasmettono le
volontà delle masse a una sola persona? Alla condizione che quella data persona esprima
le volontà di tutti gli uomini. Insomma il potere è il potere. Insomma il potere è una parola
il cui significato ci è incomprensibile.

       Se il campo della conoscenza umana si limitasse al solo pensiero astratto, dopo aver
sottoposto a critica la spiegazione che del potere ci dà la scienza, l'umanità arriverebbe alla
conclusione che il potere è soltanto una parola e che non esiste nella realtà. Ma, oltre al
pensiero astratto, l'uomo, per conoscere i fenomeni, dispone dell'esperienza, con la quale
verifica i risultati del pensiero. E l'esperienza dice che il potere non è una parola, ma un
fenomeno realmente esistente.

       A parte il fatto che nessuna descrizione dell'attività collettiva degli uomini può fare
a meno del concetto di potere, l'esistenza del potere è dimostrata sia dalla storia che
dall'osservazione degli avvenimenti contemporanei.

       Quando si verifica un avvenimento, appare sempre un uomo o diversi uomini,
secondo la volontà dei quali l'avvenimento sembra accadere. Napoleone III ordina e i
francesi vanno nel Messico. Il re di Prussia e Bismarck ordinano e le truppe vanno in
Boemia. Napoleone I ordina e le truppe vanno in Russia. Alessandro I ordina e i francesi si
assoggettano ai Borboni. L'esperienza ci dimostra che qualsiasi avvenimento si verifichi,
esso è sempre collegato con la volontà di uno o più uomini che l'hanno ordinato.

       Per la vecchia abitudine di vedere l'intervento divino nelle azioni umane, gli storici
vogliono vedere la causa di un evento nella manifestazione della volontà della persona
investita del potere; ma questa conclusione non è confermata né dal ragionamento, né
dall'esperienza.

       Da una parte il ragionamento ci dimostra che l'espressione della volontà di un
individuo - le sue parole - è soltanto una parte dell'attività generale che si esprime in un

                                                                                          1416
www.writingshome.com
                               Lev Nicolaevic Tolstoj – Guerra e pace


avvenimento, come per esempio in una guerra o in una rivoluzione; e perciò, se non si
ammette una forza incomprensibile e soprannaturale - un prodigio - non si può sostenere
che le parole possano essere la causa diretta del movimento di milioni di uomini; d'altra
parte, se anche si ammette che le parole possano essere la causa di un evento, la storia
dimostra che le espressioni della volontà dei personaggi storici nella maggior parte dei
casi non producono alcun effetto, che cioè sovente i loro ordini non solo non vengono
eseguiti, ma a volte accade persino proprio l'opposto di ciò che essi hanno ordinato.

       Se non ammettiamo l'intervento divino nelle azioni umane, non possiamo
considerare il potere come la causa degli eventi.

       Il potere, dal punto di vista dell'esperienza, è soltanto un rapporto di dipendenza
tra l'espressione della volontà di una persona e l'esecuzione di questa volontà da parte
degli altri uomini.

       Per spiegarci le condizioni di questa dipendenza dobbiamo anzitutto ripristinare il
concetto di espressione della volontà, riferendolo all'uomo e non alla divinità.

       Se la divinità dà un ordine, esprime la propria volontà, come ci mostra la storia
degli antichi, l'espressione di questa volontà non dipende dal tempo e non è provocata da
nulla, dato che la divinità non è in alcun modo legata agli avvenimenti. Ma, parlando di
ordini, che sono l'espressione della volontà di uomini i quali operano nel tempo e sono
legati fra di loro, per spiegarci il nesso fra gli ordini e gli avvenimenti, noi dobbiamo
ripristinare: 1) la condizione di tutto ciò che accade: la continuità del movimento nel
tempo tanto degli eventi quanto del singolo che dà gli ordini; e 2) la condizione del legame
necessario in cui si trova chi dà gli ordini nei confronti di chi li esegue.



VI



       Soltanto l'espressione della volontà divina, che non dipende dal tempo, può riferirsi
a tutta una serie di eventi destinati a compiersi dopo diversi anni o secoli, e soltanto la
divinità, da nulla indotta, può determinare, unicamente in base alla sua volontà, la
direzione del movimento dell'umanità; l'uomo, invece, opera nel tempo e partecipa di
persona agli eventi.




                                                                                        1417
www.writingshome.com
                              Lev Nicolaevic Tolstoj – Guerra e pace


      Ripristinando la prima condizione dimenticata, la condizione del tempo, noi
vedremo che nessun ordine può essere eseguito senza che vi sia un ordine precedente che
renda possibile l'esecuzione dell'ordine successivo.

      Nessun ordine appare mai arbitrariamente e nessun ordine include in sé tutta una
serie di avvenimenti; bensì ogni ordine deriva da un altro e non si riferisce mai a tutta una
serie di eventi, ma sempre e soltanto a un solo momento dell'avvenimento.

      Quando diciamo, per esempio, che Napoleone ordinò alle truppe di andare in
guerra, noi riuniamo in un unico ordine, espresso in un dato momento, tutta una serie di
ordini consecutivi, dipendenti l'uno dall'altro. Napoleone non poteva ordinare la
campagna di Russia e non la ordinò mai. Ordinò oggi di scrivere certe carte a Vienna, a
Berlino, a Pietroburgo; l'indomani, certi decreti e ordini per l'esercito, la flotta e
l'intendenza, e così di questo passo: milioni di ordini che formarono una serie di ordini
corrispondenti a una serie di avvenimenti che portarono le truppe francesi in Russia.

      Se Napoleone durante tutto il periodo del suo regno dà ordini per la spedizione in
Inghilterra, e per nessun'altra delle sue imprese spende tanti sforzi e tanto tempo, e
tuttavia, ciò nonostante, non tenta neanche una volta di realizzare il suo progetto, ma
compie invece la spedizione in Russia, - con la quale, secondo una convinzione da lui
espressa più volte, ritiene vantaggioso essere alleato - questo accade perché i primi ordini
non corrispondevano, mentre i secondi corrispondevano a una serie di avvenimenti.

      Perché un ordine venga sicuramente eseguito occorre che un uomo impartisca un
ordine che possa essere eseguito. Ma sapere ciò che possa e ciò che non possa essere
eseguito è impossibile, non solo per la campagna napoleonica in Russia, alla quale presero
parte milioni di uomini, ma anche per l'avvenimento meno complesso, giacché per
l'esecuzione dell'uno e dell'altro ordine ci si può sempre imbattere in milioni di ostacoli.
Per ogni ordine eseguito ve ne sono sempre moltissimi che non vengono eseguiti. Tutti gli
ordini impossibili non si legano con l'avvenimento e non vengono eseguiti. Soltanto quelli
che sono possibili si legano in una serie consecutiva di ordini, corrispondenti a serie di
avvenimenti, e vengono eseguiti.

      La nostra erronea impressione che l'ordine che precede l'avvenimento sia la causa
dell'avvenimento stesso, deriva dal fatto che quando l'avvenimento si è compiuto e tra
migliaia di ordini sono stati eseguiti soltanto quelli che si legavano con gli avvenimenti,
noi dimentichiamo tutti gli altri ordini che non sono stati eseguiti, perché non potevano
esserlo. Inoltre, la fonte principale del nostro errore in questo proposito deriva dal fatto
che, nell'esposizione storica, tutta una serie di innumerevoli, svariati, minimi avvenimenti,

                                                                                        1418
www.writingshome.com
                                Lev Nicolaevic Tolstoj – Guerra e pace


come, per esempio, quella che portò le truppe francesi in Russia, viene generalizzato in un
unico avvenimento in base al risultato che questa serie di avvenimenti ha prodotto e,
conformemente a questa generalizzazione, si generalizza anche tutta la serie di ordini in
un'unica manifestazione della volontà.

         Noi diciamo: Napoleone volle e fece la campagna in Russia. In realtà, non
troveremo mai in tutta l'attività di Napoleone nulla che rassomiglia all'espressione di
questa volontà, mentre vedremo una serie di ordini o di manifestazioni della sua volontà,
dirette nel modo più vario e indeterminato. Dalla serie innumerevole di ordini di
Napoleone non eseguiti venne a formarsi la serie di ordini che furono eseguiti per la
campagna del 1812, non perché questi ordini ultimi in qualcosa differissero dagli altri non
eseguiti, ma perché la serie di questi ordini coincise con la serie di avvenimenti che
portarono le truppe francesi in Russia, così come disegnavano con uno stampo l'una o
l'altra figura non ha importanza la maniera o la direzione in cui vi sono stati distesi i
colori, ma quella figura intagliata nello stampo nel quale il colore è stato disteso da tutte le
parti.

         Cosicché, esaminando nel tempo il rapporto fra gli ordini e gli avvenimenti noi
troviamo che un ordine non può essere in alcun caso la causa dell'avvenimento, ma che fra
l'uno e l'altro esiste una certa determinata dipendenza.

         Per capire in che cosa consista questa dipendenza è necessario ristabilire un'altra
condizione dimenticata di ogni ordine che non provenga dalla divinità, ma dall'uomo, e
consistente nel fatto che l'uomo stesso che ordina partecipa all'avvenimento.

         Appunto questo rapporto fra chi ordina e coloro a cui l'ordine viene dato costituisce
ciò che si chiama potere. Questo rapporto consiste in quanto segue:

         Per svolgere un'attività collettiva gli uomini si raggruppano sempre in determinate
associazioni, nelle quali, nonostante la differenza dello scopo che si propone l'azione
collettiva, il rapporto fra gli uomini che partecipano all'azione rimane sempre identico.

         Raggruppandosi in queste associazioni, gli uomini si mettono sempre fra loro in un
rapporto tale per cui la maggior parte prende parte nel modo più diretto e una parte
minore prende parte in modo meno diretto a quell'azione collettiva per la quale si
uniscono.

         Di tutte queste associazioni nelle quali gli uomini si raggruppano per compiere
azioni collettive una delle più precise e definite è l'esercito.


                                                                                            1419
www.writingshome.com
                               Lev Nicolaevic Tolstoj – Guerra e pace


       Ogni esercito è composto da membri inferiori in quanto a grado militare: i soldati
semplici che sono sempre il maggior numero; di graduati: caporali e sottufficiali, il cui
numero è inferiore ai primi; di superiori di grado che sono ancor meno numerosi, e così
via, fino alla suprema autorità militare che si concentra in una sola persona.

       L'ordinamento militare può essere rappresentato in modo perfettamente esatto da
un cono nel quale la base con il diametro maggiore è formata dai soldati semplici; la
sezione che sta sopra la base, meno ampia, dai gradi superiori dell'esercito e così via fino
al vertice del cono, il cui vertice sarà costituito dal comandante in capo.

       I soldati, che sono il maggior numero, costituiscono i punti più bassi del cono e la
sua base. Il soldato di persona infilza, squarcia, brucia, depreda e riceve sempre per queste
azioni un ordine dei - superiori; ma non dà mai ordini. Il sottufficiale (il numero dei
sottufficiali è già minore) passa più di rado all'azione che non il soldato, ma già dà ordini.
L'ufficiale ancora più di rado compie direttamente l'azione e ancor più spesso dà ordini. Il
generale, ordina alle truppe di marciare, indicando l'obiettivo, e non usa quasi mai le armi.
Il comandante in capo non può mai prender parte di persona all'azione e si limita a dare
soltanto le disposizioni generali per il movimento delle masse. Lo stesso rapporto degli
uomini fra di loro si verifica in ogni raggruppamento di persone che mirano a un'attività
comune: nell'agricoltura, nel commercio e in ogni amministrazione.

       E così, senza dividere artificiosamente tutti i punti del cono, che si fondono insieme,
cioè tutti i gradi dell'esercito, o gli incarichi e le posizioni di qualsiasi amministrazione, o
impresa comune, dagli infimi ai superiori, si delinea una legge in base alla quale, per
compiere azioni collettive, gli uomini si raggruppano tra loro in un certo rapporto per cui,
quanto più direttamente partecipano alla realizzazione dell'azione, tanto meno possono
dar ordini e tanto maggiore è il loro numero; e viceversa quanto minore è la
partecipazione diretta che prendono all'azione stessa, tanto più danno ordini e tanto
minore è il loro numero; ascendendo in tal modo dagli strati inferiori fino a quell'ultima e
unica persona che prende minor parte all'avvenimento e più di tutti concentra la sua
attività nel comando.

       Questo rapporto tra le persone che ordinano e quelle a cui gli ordini vengono dati
costituisce l'essenza del concetto di potere.

       Ristabilendo le condizioni di tempo in cui avvengono tutti gli avvenimenti,
abbiamo trovato, che l'ordine viene eseguito solo quando si riferisce a una corrispondente
serie di eventi. Ristabilendo poi la necessaria condizione del legame fra chi ordina e chi


                                                                                           1420
www.writingshome.com
                               Lev Nicolaevic Tolstoj – Guerra e pace


esegue, abbiamo trovato che, per la loro stessa natura, coloro che ordinano prendono patte
minore all'avvenimento e che la loro attività è esclusivamente rivolta a impartire ordini.



VII



       Quando si svolge un avvenimento qualsiasi, gli uomini esprimono le loro opinioni e
i loro desideri al riguardo e, poiché l'evento scaturisce da un'azione collettiva di molti
uomini, una delle opinioni o dei desideri che vengono espressi immancabilmente si
realizza, anche se in modo approssimativo. Quando una delle opinioni espresse si avvera,
questa opinione si lega all'avvenimento come un ordine che lo ha preceduto.

       Alcuni uomini trasportano una trave. Ciascuno esprime la sua opinione sul modo e
dove trasportarla. Gli uomini trasportano la trave e risulta che la cosa è stata fatta come ha
detto uno di loro. Lui ha dato l'ordine. Ecco l'ordine e il potere nel loro aspetto primitivo.

       Chi più ha lavorato di braccia, meno ha potuto riflettere su ciò che faceva e
considerare ciò che poteva risultare dall'azione comune, e dar ordini. Chi più ha dato
ordini, occupato con le parole, evidentemente meno ha potuto agire con le braccia. E
maggiore è il numero di uomini che dirigono la loro azione verso un dato fine, ancora più
nettamente spicca una categoria di uomini che tanto meno prendono una parte diretta
all'attività comune quanto più la loro attività si concentra nell'impartire ordini.

       L'uomo, quando agisce da solo, si porta sempre dentro di sé una certa serie di
considerazioni che hanno guidato - così gli sembra - la sua attività passata che gli servono
da giustificazione per la sua attività presente e che lo guidano nel progettare le azioni
future.

       Esattamente lo stesso fanno gli uomini quando si radunano in molti lasciando a
coloro che non partecipano all'azione di escogitare considerazioni, giustificazioni e
congetture riguardo alla loro attività comune.

       Per cause a noi note o ignote i francesi cominciano a massacrarsi e a scannarsi a
vicenda. E questo avvenimento è accompagnato da una giustificazione che gli
corrisponde, la volontà espressa dagli uomini circa il fatto che esso è necessario per il bene
della Francia, per la libertà e per l'eguaglianza. Gli uomini smettono di scannarsi a vicenda
e questo avvenimento è accompagnato da una giustificazione; la necessità dell'unità del
potere, della resistenza all'Europa e così via. Uomini vanno da oriente a occidente,
                                                                                           1421
www.writingshome.com
                               Lev Nicolaevic Tolstoj – Guerra e pace


uccidendo i loro simili, e quest'avvenimento è accompagnato - a mo' di giustificazione - da
frasi sulla gloria della Francia, la bassezza dell'Inghilterra e così via. La storia ci dimostra
che queste giustificazioni di un avvenimento non hanno alcun senso generale e si
contraddicono fra loro, come l'uccisione di un uomo in conseguenza del riconoscimento
dei suoi diritti, e l'uccisione di milioni di uomini in Russia allo scopo di umiliare
l'Inghilterra. Ma queste giustificazioni per i contemporanei sono indispensabili.

       Queste giustificazioni tolgono ogni responsabilità morale agli uomini che
producono gli avvenimenti. Questi scopi temporanei sono simili alle spazzole che
procedono davanti al treno per sgomberare la via lungo i binari: rimuovono dal cammino
la responsabilità morale degli uomini. Senza queste giustificazioni non si potrebbe
spiegare la domanda più semplice che si presenta quando esaminiamo un evento
qualsiasi: come mai milioni di uomini compiono delitti collettivi, guerre, omicidi, ecc.?

       Date le attuali complesse forme della vita statale e sociale in Europa, è forse
possibile immaginare un qualsiasi avvenimento che non sia prescritto, indicato, ordinato
da sovrani, ministri, parlamenti, giornali? Esiste una qualche azione collettiva che non
abbia trovato giustificazione nell'unità dello stato, nella nazionalità, nell'equilibrio
europeo, nella civiltà? Cosicché ogni evento accaduto coincide inevitabilmente con
qualche desiderio espresso e, ricevendo una sua giustificazione, si presenta come il
prodotto della volontà di una o più persone.

       Ovunque si diriga una nave in movimento, si vedrà sempre davanti a essa il flusso
delle onde che essa fende. Per gli uomini che si trovano sulla nave il movimento di questo
flusso sarà l'unico movimento visibile.

       Soltanto guardando da vicino, momento per momento, il movimento di questo
flusso e paragonando questo movimento con il movimento della nave, ci convinceremo
che ogni istante del movimento del flusso è determinato dal movimento della nave e che
siamo stati indotti in errore dal fatto che noi stessi senza accorgercene ci muoviamo.

       Notiamo la stessa cosa seguendo momento per momento il movimento dei
personaggi storici (ossia ristabilendo la condizione necessaria di tutto ciò che accade: la
condizione della continuità del movimento nel tempo) e non tralasciando di badare al
necessario legame dei personaggi storici con le masse.

       Quando la nave procede in un'unica direzione, davanti ad essa si trova sempre lo
stesso flusso; quando muta spesso di direzione, spesso cambiano anche i flussi che corrono
davanti a essa. Ma, dovunque la nave volti la prua, ci sarà sempre un flusso che ne
precederà il movimento.
                                                                                            1422
www.writingshome.com
                                 Lev Nicolaevic Tolstoj – Guerra e pace


       Qualunque cosa accada, risulterà sempre che essa è stata prevista e ordinata.
Dovunque si diriga la nave, il flusso, pur senza guidarla e senza rafforzarne il movimento,
le sarà davanti e, da lontano, non solo ci sembrerà che si muova a suo arbitrio ma
addirittura che diriga il movimento della nave.

       Esaminando soltanto quelle espressioni della volontà dei personaggi storici che
vengono riferite agli avvenimenti come ordini, gli storici hanno supposto che gli
avvenimenti dipendano dagli ordini. Esaminando invece gli stessi avvenimenti e quel
nesso con le masse in cui si trovano i personaggi storici, abbiamo trovato che i personaggi
storici e i loro ordini dipendono dagli avvenimenti. Ne è prova indubbia il fatto che, per
quanto numerosi siano stati gli ordini, l'avvenimento non si compie se non vi convergono
altre cause; ma non appena l'avvenimento si compie, qualunque esso sia, nel novero di
tutte le volontà continuamente espresse da parte di diverse persone ve ne sono alcune che,
per il significato e il tempo, possono riferirsi all'avvenimento come ordini.

       Giunti a questa conclusione noi possiamo rispondere in modo aperto e positivo a
quei due quesiti essenziali della storia:

       1) Che cos'è il potere?

       2) Qual è la forza che produce il movimento dei popoli?

       1) Il potere è il rapporto tra una data persona e le altre persone nel quale la suddetta
persona tanto meno prende parte all'azione quanto più esprime opinioni, supposizioni e
giustificazioni riguardo all'azione collettiva in via di compimento.

       2) Il movimento dei popoli non è prodotto dal potere, né dall'attività intellettuale e
nemmeno dall'unione dell'uno e dell'altra, come hanno pensato gli storici, ma dall'attività
di tutti gli uomini che prendono parte all'avvenimento e che si raggruppano sempre in
modo che quelli che prendono maggiormente parte diretta all'avvenimento si assumono la
minore responsabilità di esso, e viceversa.

       Dal punto di vista morale, causa di un avvenimento appare il potere; dal punto di
vista fisico, coloro che si assoggettano al potere. Ma, poiché l'attività morale è impensabile
senza quella fisica, la causa dell'avvenimento non si trova né nell'una, né nell'altra, ma
nell'unione di entrambe.

       Ovvero, in altre parole, il concetto di causa non è applicabile al fenomeno che
abbiamo in esame.



                                                                                          1423
www.writingshome.com
                                Lev Nicolaevic Tolstoj – Guerra e pace


       In ultima analisi giungiamo a quel circolo perpetuo, a quel limite estremo a cui
giunge in ogni campo del pensiero la mente umana a patto non giochi con il suo oggetto.
L'elettricità produce il calore, il calore produce l'elettricità. Gli atomi si attraggono, gli
atomi si respingono.

       Parlando dell'azione reciproca del calore e dell'elettricità o degli atomi noi non
siamo in grado di dire perché questo avviene e diciamo che è così perché è impensabile
che sia altrimenti, che si tratta di una legge. Lo stesso vale anche per i fenomeni storici.
Perché si verifica una guerra o una rivoluzione? Noi non lo sappiamo; noi sappiamo
soltanto che, per realizzare questa o quest'altra azione, gli uomini si raggruppano in
determinate associazioni alle quali tutti partecipano; e diciamo che è così perché è
impensabile che sia altrimenti, che si tratta di una legge.



VIII



       Se la storia avesse a che fare con fenomeni esterni, l'aver stabilito questa legge
semplice ed evidente sarebbe sufficiente e noi avremmo concluso il nostro ragionamento.
Ma la legge della storia si riferisce all'uomo. Una particella di materia non può dirci che
essa non sente affatto il bisogno di attrazione e di repulsione e che quanto sosteniamo non
è vero; l'uomo, invece, che è oggetto della storia, dice apertamente: io sono libero e perciò
non soggiaccio a leggi.

       La presenza della questione, anche se non espressa, del libero arbitrio dell'uomo si
fa sentire a ogni passo della storia.

       Tutti gli storici che hanno riflettuto in modo serio si sono trovati di fronte a questo
problema. Tutte le contraddizioni, le oscurità della storia, la falsa strada lungo la quale
questa scienza procede, sono fondate unicamente sull'insolubilità di questo problema.

       Se la volontà di ogni uomo fosse libera, se cioè ognuno potesse agire come gli garba,
tutta la storia sarebbe una serie di casi slegati.

       Se anche un solo uomo fra milioni di uomini avesse in un millennio la possibilità di
agire liberamente, cioè a suo piacimento, è evidente che un solo atto libero di quest'uomo,
contrario alle leggi, distruggerebbe la possibilità dell'esistenza di qualsiasi legge per tutto
il genere umano.


                                                                                          1424
www.writingshome.com
                               Lev Nicolaevic Tolstoj – Guerra e pace


       Se esiste anche una sola legge che regoli le azioni degli uomini, allora non può
esservi libero arbitrio, poiché la volontà umana deve sottostare a questa legge.

       In questa contraddizione consiste il problema del libero arbitrio, che dai tempi più
remoti impegna le migliori menti dell'umanità e dai tempi più remoti è stato posto in tutta
la sua enorme importanza.

       Il problema consiste in questo, che, guardando l'uomo come oggetto d'osservazione,
da qualsiasi punto di vista (teologico, storico, etico, filosofico) noi troviamo la legge
generale della necessità alla quale egli soggiace, allo stesso modo di tutto ciò che esiste.
Guardandolo invece dall'interno, come ciò di cui abbiamo coscienza, noi ci sentiamo liberi.

       Questa coscienza è una fonte di conoscenza di sé completamente separata e
indipendente dalla ragione. Mediante la ragione l'uomo osserva se stesso, ma conosce se
stesso solo attraverso la coscienza.

       Senza la coscienza di sé sono impensabili qualsiasi osservazione e impiego della
ragione.

       Per comprendere, osservare, concludere, l'uomo deve prima essere cosciente d'esser
vivo. L'uomo sa di essere vivo in quanto essere dotato di volontà, cioè ha coscienza della
sua volontà. E questa sua volontà, che costituisce l'essenza della sua vita, l'uomo la sente e
non può sentirla altrimenti che come libera.

       Se, sottoponendosi all'osservazione, l'uomo vede che la sua volontà è regolata
sempre in base a una medesima legge (sia che egli osservi la necessità di prendere del cibo,
sia l'attività del cervello o qualunque altra cosa), egli non può intendere questa direzione
sempre identica della sua volontà se non come una limitazione di essa. Ciò che non fosse
libero non potrebbe essere limitato. La volontà dell'uomo gli appare limitata appunto
perché egli non può sentirla altrimenti che come libera.

       Voi dite che io non sono libero. Ma io sollevo e abbasso un braccio. Chiunque
capisce che questa risposta illogica è una prova inconfutabile della libertà.

       Questa risposta è l'espressione della coscienza che non sottostà alla ragione.

       Se la coscienza della libertà non fosse una fonte di conoscenza di se stessi separata e
indipendente dalla ragione, sarebbe soggetta al ragionamento e all'esperienza; ma in realtà
una simile soggezione non si dà mai ed è impensabile.




                                                                                         1425
www.writingshome.com
                               Lev Nicolaevic Tolstoj – Guerra e pace


       Una serie di esperienze e di ragionamenti dimostra ad ogni uomo che egli, come
oggetto d'osservazione, soggiace a determinate leggi, e l'uomo vi si sottomette e non lotta
mai contro la legge di gravità o la legge dell'impenetrabilità dei corpi una volta che le ha
conosciute. Ma la stessa serie di esperienze e di ragionamenti gli dimostra che la piena
libertà, di cui ha coscienza in sé, è impossibile; che ogni sua azione dipende dal suo
organismo, dal suo carattere e dai motivi che agiscono su di esso; l'uomo tuttavia non si
piega mai alle deduzioni di queste esperienze e di questi ragionamenti. Avendo appreso
dall'esperienza e dal ragionamento che la pietra cade verso il basso, l'uomo vi crede
indubitabilmente e in ogni caso aspetta il verificarsi della legge che ha conosciuto.

       Ma, avendo appreso in modo altrettanto indubbio, che la sua volontà soggiace a
determinate leggi, egli a questo non crede né può credere.

       Per quanto l'esperienza e il ragionamento si mostrino all'uomo che nelle stesse
condizioni, con lo stesso carattere, agirà allo stesso modo di prima, egli, accingendosi per
la millesima volta nelle stesse condizioni e con lo stesso carattere all'azione che termina
sempre nello stesso modo, si sente sempre assolutamente sicuro di poter agire come vuole,
quanto lo era prima dell'esperienza. Qualsiasi uomo, sia il selvaggio che il pensatore, per
quanto il ragionamento e l'esperienza gli dimostrino in modo inconfutabile che è
impossibile immaginare due azioni diverse nelle medesime condizioni, sente che, senza
questa assurda idea (che costituisce l'essenza della libertà), non può immaginarsi la vita.

       Sente che per quanto sia impossibile, è così, perché senza questa idea della libertà
non solo non capirebbe la vita, ma non potrebbe vivere neanche per un istante.

       Non potrebbe vivere perché tutte le aspirazioni degli uomini, tutti gli stimoli alla
vita sono soltanto stimoli ad aumentare la libertà. Ricchezza - povertà, gloria - oscurità,
potere - sottomissione, forza - debolezza, salute - malattia, istruzione - ignoranza, lavoro -
ozio, sazietà - fame, virtù - vizio sono soltanto gradi, maggiori o minori, della libertà.

       Immaginarsi un uomo privo di libertà non è possibile se non immaginandolo privo
di vita.

       Se il concetto di libertà appare alla ragione come un'assurda contraddizione, come
la possibilità di compiere due azioni diverse nelle medesime condizioni o come un'azione
senza causa, questo dimostra soltanto che la coscienza non soggiace alla ragione.

       Questa coscienza della libertà, incrollabile, inconfutabile, non soggetta né
all'esperienza né al ragionamento, riconosciuta da tutti i pensatori e sentita da tutti gli


                                                                                             1426
www.writingshome.com
                               Lev Nicolaevic Tolstoj – Guerra e pace


uomini senza eccezione, questa coscienza senza la quale è impensabile una qualsiasi
rappresentazione dell'uomo, costituisce l'altro aspetto del problema.

       L'uomo è stato creato da un Dio onnipotente, clemente e onnisciente. Che cos'è il
peccato, il concetto del quale deriva dalla coscienza della libertà? Ecco il problema della
teologia.

       Le azioni degli uomini soggiacciono a leggi generali e immutabili enunciate dalla
statistica. In che cosa consiste la responsabilità dell'individuo di fronte alla società, il cui
concetto deriva dalla coscienza della libertà? Ecco il problema del diritto.

       Gli atti dell'uomo dipendono dal suo carattere innato e dai motivi che agiscono su
di lui. Che cosa sono la coscienza morale e la coscienza del bene e del male degli atti che
derivano dalla coscienza della libertà? Ecco il problema dell'etica.

       L'uomo, in relazione con la vita di tutti gli uomini, appare soggetto alle leggi che
determinano tale vita. Ma lo stesso uomo, indipendentemente da questo legame, appare
libero. Come dev'essere considerata la vita trascorsa dei popoli e dell'umanità: come un
prodotto della libera o della non libera attività degli uomini? Ecco il problema della storia.

       Soltanto nella nostra presuntuosa epoca di volgarizzazione del sapere, grazie al più
forte strumento dell'ignoranza: la diffusione della stampa, il problema del libero arbitrio è
stato portato su un terreno sul quale il problema stesso non può esistere. Nella nostra
epoca la maggior parte dei cosiddetti uomini d'avanguardia, cioè una masnada di
ignoranti, ha scambiato i lavori dei naturalisti, che si occupano solo di un aspetto del
problema, per la soluzione di tutto il problema.

       L'anima e la libertà non esistono, perché la vita dell'uomo si esprime attraverso
movimenti muscolari, e i movimenti muscolari sono condizionati dall'attività nervosa;
l'anima e la libertà non esistono, perché in una certa era siamo derivati dalle scimmie, -
dicono, scrivono e stampano costoro, non sospettando neppure lontanamente che già
migliaia di anni fa da tutte le religioni, da tutti i pensatori non solo è stata riconosciuta, ma
non è mai stata negata quella stessa legge della necessità, che essi con tanto accanimento si
sforzano oggi di dimostrare tramite la fisiologia e la zoologia comparata. Essi non si
accorgono che la funzione delle scienze naturali in questo problema consiste solo nel
servire da strumento per illuminarne un aspetto. Giacché sostenere che, dal punto di vista
dell'osservazione, la ragione e la volontà non sono altro che secrezioni (sécrétion) del
cervello, e che l'uomo, seguendo una legge universale, in un certo periodo che non ci è
noto si sia potuto sviluppare dagli animali inferiori non fa altro che confermare sotto
nuova forma la verità, riconosciuta millenni or sono da tutte le religioni e da tutte le teorie
                                                                                            1427
www.writingshome.com
                               Lev Nicolaevic Tolstoj – Guerra e pace


filosofiche, che dal punto di vista della ragione l'uomo è sottoposto alle leggi della
necessità, ma non aiuta minimamente a risolvere il problema, che ha un altro e opposto
aspetto basato sulla coscienza della libertà.

       L'ipotesi che gli uomini, in un'era sconosciuta, siano derivati dalle scimmie è
altrettanto comprensibile quanto quella che gli uomini siano derivati in epoca ignota da
una manciata di terra (nel primo caso la x è l'epoca; nel secondo, l'origine), e il problema in
qual modo si concili la coscienza di libertà dell'uomo con la legge della necessità alla quale
l'uomo soggiace, non può essere risolto con la fisiologia comparata e con la zoologia,
perché nella rana, nel coniglio e nella scimmia noi possiamo osservare soltanto un'attività
neuro-muscolare, mentre nell'uomo oltre a un'attività neuro-muscolare riscontriamo anche
una coscienza.

       I naturalisti e i loro seguaci, che pensano di risolvere questo problema, sono simili a
stuccatori che siano stati incaricati di imbiancare un lato del muro di una chiesa e che,
approfittando dell'assenza del direttore dei lavori, in un eccesso di zelo intonacassero
anche le finestre, e le icone, e le impalcature, e i muri non ancora consolidati e si
rallegrassero, dal loro punto di vista di stuccatori, perché tutto è riuscito ben liscio e
uniforme.



IX



       Rispetto agli altri rami del sapere che hanno cercato di risolvere questo problema, la
soluzione del problema della libertà e della necessità per la storia ha il vantaggio che in
essa questo problema non si riferisce all'essenza stessa della volontà umana, ma al
manifestarsi di tale volontà nel passato e in date condizioni.

       Nella soluzione di questo problema, la storia si trova, nei confronti delle altre
scienze, nella posizione di una scienza sperimentale rispetto alle scienze speculative.

       Come suo oggetto la storia non ha la volontà dell'uomo, ma la rappresentazione che
noi ce ne facciamo.

       E perciò per la storia non esiste, come per la teologia, l'etica e la filosofia, il mistero
insolubile dell'unione di libertà e necessità. La storia considera una rappresentazione della
vita dell'umanità in cui l'unione di queste due contraddizioni si è già compiuta.


                                                                                             1428
www.writingshome.com
                                    Lev Nicolaevic Tolstoj – Guerra e pace


       Nella vita reale ogni avvenimento storico, ogni azione umana viene compreso in
modo molto chiaro e definito, senza che si avverta la minima contraddizione, sebbene ogni
avvenimento appaia in parte come libero, in parte come necessario.

       Per risolvere il problema del come si uniscano la libertà e la necessità e di che cosa
costituisca l'essenza di questi due concetti, la filosofia della storia può e deve prendere una
strada opposta a quella seguita dalle altre scienze. Invece di definire in se stessi i concetti
di libertà e di necessità e quindi ricondurre i fenomeni della vita a queste definizioni,
dall'enorme congerie di fenomeni di sua pertinenza e che si rappresentano sempre in
dipendenza dalla libertà e dalla necessità, la storia deve dedurre la definizione dei concetti
stessi di libertà e di necessità.

       Qualunque sia la rappresentazione che esaminiamo dell'attività di molti o di un
solo uomo, noi non la possiamo comprendere altrimenti che come un prodotto in parte
della libertà dell'uomo, in parte delle leggi di necessità.

       Sia che si parli delle migrazioni dei popoli o delle invasioni dei barbari, o dei decreti
di Napoleone III, o dell'azione compiuta da un uomo un'ora fa, consistente nel fatto d'aver
scelto una certa direzione tra le tante possibili per la sua passeggiata, noi non notiamo la
minima contraddizione. La misura della libertà e della necessità, che ha guidato le azioni
di questi uomini, è per noi chiaramente definita.

       Molto spesso l'idea di una maggiore o minore libertà varia a seconda del punto di
vista dal quale noi esaminiamo il fenomeno; ma sempre ogni azione umana non ci si
presenta altrimenti che come una determinata unione di libertà e di necessità. In ogni
azione considerata noi vediamo una certa parte di libertà e una certa parte di necessità. E
sempre, quanta più libertà vediamo in un'azione qualsiasi, tanto meno vi vediamo la
necessità; e quanto maggiore è la necessità, tanto minore è la libertà. Il rapporto della
libertà con la necessità aumenta e diminuisce a seconda del punto di vista da cui
consideriamo l'azione; ma questo rapporto rimane sempre inversamente proporzionale.

       Un uomo che annega e che si aggrappa a un altro e lo fa affogare, o una madre
affamata, spossata dall'allattamento del figlio, che ruba del cibo, o un uomo addestrato alla
disciplina che nel plotone di esecuzione uccide a un comando un uomo indifeso appaiono
meno colpevoli, cioè meno liberi e più soggetti alla legge della necessità a chi conosce le
condizioni in cui si trovavano, e più liberi a chi non sa che quell'uomo stava egli stesso
annegando, che la madre era affamata, che il soldato faceva parte del plotone d'esecuzione
ecc. Esattamente nello stesso modo, un uomo che vent'anni fa ha commesso un omicidio e
poi è vissuto tranquillamente senza nuocere a nessuno appare meno colpevole, e il suo

                                                                                           1429
www.writingshome.com
                               Lev Nicolaevic Tolstoj – Guerra e pace


atto più sottoposto alla legge della necessità per chi lo considera dopo vent'anni, e più
libero per chi consideri quello stesso atto il giorno dopo in cui era stato commesso. E nello
stesso modo ogni azione di un pazzo, di un ubriaco o di un uomo fortemente eccitato
appare meno libera e più necessaria a chi conosce lo stato d'animo dell'uomo che ha
commesso l'azione, e più libera e meno necessaria a colui che non lo conosce. In tutti
questi casi aumenta o diminuisce il concetto di libertà e, di conseguenza, diminuisce o
aumenta il concetto di necessità, sempre a seconda del punto di vista da cui si considera
l'azione. Cosicché, quanto maggiore appare la necessità, tanto minore appare la libertà. E
viceversa.

       La religione, il buon senso dell'umanità, le scienze del diritto e la stessa storia
intendono in modo eguale questo rapporto fra la necessità e la libertà.

       Tutti i casi, senza eccezione, nei quali aumenta e diminuisce la nostra idea della
libertà e della necessità hanno solo tre basi:

       1) Rapporto dell'uomo che ha compiuto l'azione con il mondo esterno,

       2) con il tempo, e

       3) con le cause che hanno prodotto l'azione.

       1) Il primo punto è dato dal maggior o minor rapporto a noi visibile dell'uomo con
il mondo esterno, dalla nozione più o meno chiara di quel determinato posto che ogni
uomo occupa rispetto a tutto ciò che esiste contemporaneamente a lui. È quella base a
causa della quale appare evidente che l'uomo che annega è meno libero e più soggetto alla
necessità dell'uomo che si trova sulla terraferma; quella base a causa della quale le azioni
di un uomo che vive in stretto contatto con altri uomini in una località popolosa, le azioni
di un uomo legato alla famiglia, all'impiego, alle sue faccende, appaiono indubbiamente
meno libere e più soggette alla necessità delle azioni di un uomo solo e isolato.

       Se noi osserviamo un uomo solo, senza rapporti con tutto ciò che lo circonda, ogni
sua azione ci sembra libera. Ma se noi vediamo anche un suo qualsiasi rapporto con ciò
che lo circonda, se vediamo un suo legame con chicchessia: con una persona con cui parla,
con un libro che legge, con il lavoro da cui è occupato, perfino con l'aria che lo circonda,
perfino con la luce che cade sugli oggetti che gli stanno intorno, vediamo che ciascuna di
queste condizioni ha su di lui un influsso e dirige almeno un aspetto della sua attività. E,
quanto più ci avvediamo questi influssi, tanto più diminuisce la nostra idea della sua
libertà e aumenta quella della necessità alla quale è sottoposto.


                                                                                        1430
www.writingshome.com
                                Lev Nicolaevic Tolstoj – Guerra e pace


       2) Il secondo punto è: il maggior o minor rapporto, temporaneo e visibile, fra
l'uomo e il mondo esterno; la più o meno chiara visione del posto che l'azione dell'uomo
occupa nel tempo. Questa è la base a causa della quale la caduta del primo uomo, che ha
avuto come sua conseguenza l'origine del genere umano, ci appare evidentemente meno
libera che non il matrimonio di un uomo d'oggi. È la base in conseguenza della quale la
vita e l'attività degli uomini che sono vissuti secoli fa, collegate a me nel tempo, non
possono apparirmi così libere come la vita contemporanea, le cui conseguenze mi sono
ancora ignote.

       La gradualità dell'idea circa la maggiore o minore libertà e necessità a questo
riguardo dipende dal maggiore o minore intervallo di tempo intercorso fra il compimento
dell'atto e il giudizio su di esso.

       Se    io   considero     un'azione      da    me     compiuta     un   momento    prima,
approssimativamente nelle stesse condizioni in cui mi trovo ora, la mia azione mi appare
indubbiamente libera. Ma se esamino un'azione compiuta un mese fa, trovandomi ormai
in altre condizioni, riconosco involontariamente che se quell'azione non fosse stata
compiuta, molte cose utili, piacevoli e anche necessarie che ne sono conseguite non
avrebbero avuto luogo. Se poi mi trasferisco con il ricordo a un atto ancora più lontano,
compiuto dieci o più anni fa, le conseguenze del mio atto mi appariranno ancor più
evidenti, e mi riuscirà difficile immaginare che cosa sarebbe accaduto se quell'atto non
avesse avuto luogo.

       Quanto più indietro mi trasferirò con i ricordi, o, che è lo stesso, nell'avvenire con il
giudizio, tanto più il mio ragionamento sulla libertà dell'atto diventerà dubbio.

       La stessa progressione nella sicurezza della parte che spetta al libero arbitrio nelle
azioni collettive dell'umanità noi troviamo nella storia. Un avvenimento contemporaneo ci
appare senza alcun dubbio come opera di persone che ci sono tutte note; ma in un
avvenimento più lontano noi vediamo già le inevitabili conseguenze al di fuori delle quali
non possiamo immaginarci nient'altro. E quanto più andiamo indietro nel nostro esame
degli avvenimenti tanto meno essi ci appaiono arbitrari.

       La guerra austro-prussiana ci appare come un'indubbia conseguenza delle azioni
dell'astuto Bismarck, ecc.

       Le guerre napoleoniche, sebbene in modo più dubbio, tuttavia ci appaiono ancora
come opera della volontà di eroi; ma nelle crociate vediamo già un avvenimento che
occupa un posto ben determinato e senza del quale la storia moderna dell'Europa sarebbe
inconcepibile, sebbene ai cronisti delle crociate questo avvenimento apparisse soltanto
                                                                                           1431
www.writingshome.com
                              Lev Nicolaevic Tolstoj – Guerra e pace


come opera della volontà di alcuni personaggi. Se poi passiamo alla migrazione dei
popoli, a nessuno oggi viene in mente che dipendesse dall'arbitrio di Attila rinnovare il
mondo europeo. Quanto più si trasporta indietro nella storia l'oggetto dell'osservazione
tanto più dubbia diventa la libertà degli uomini che hanno prodotto gli eventi e tanto più
evidente la legge della necessità.

      3) Il terzo punto è la maggiore o minore nostra capacità di accesso a quell'infinita
serie di cause che costituisce un'esigenza inevitabile della ragione e nella quale ogni
fenomeno capito - e perciò ogni azione dell'uomo - deve avere il suo posto determinato,
come conseguenza delle azioni precedenti e causa delle successive.

      Su questo si fonda il fatto che le nostre azioni e quelle degli altri uomini ci
appaiono, da una parte, tanto più libere e meno soggette alla necessità quanto più ci sono
note le leggi fisiologiche, psicologiche e storiche dedotte dall'osservazione, alle quali
l'uomo è soggetto, e quanto più sicuramente è stata da noi osservata la causa fisiologica,
psicologica o storica dell'azione; d'altra parte, quanto più semplice è l'azione osservata e
quanto meno complicato per carattere e intelligenza è quell'uomo la cui azione
consideriamo.

      Quando assolutamente non comprendiamo la causa di un'azione, si tratti di un
delitto, di un'opera buona o anche di un'azione indifferente al bene e al male, in
quest'azione noi riconosciamo la massima percentuale di libertà. Nel caso di un delitto noi
esigiamo soprattutto un castigo; nel caso di una buona azione apprezziamo soprattutto
l'azione stessa. Nel terzo caso riconosciamo la presenza della massima individualità,
originalità, libertà. Ma se anche una sola delle innumerevoli cause ci è nota, riconosciamo
già una certa parte di necessità e chiediamo minor pena per il delitto, riconosciamo minor
merito nell'azione virtuosa e minor libertà nell'azione che ci era sembrata originale. Il fatto
che il delinquente sia cresciuto in un ambiente di canaglie già attenua la sua colpa.
L'abnegazione di un padre, di una madre, il sacrificio con la possibilità di una ricompensa
sono più comprensibile di un sacrificio senza motivo, e perciò sembrano meno meritevoli
di simpatia, meno liberi. Il fondatore di una setta, di un partito, un inventore ci riescono
meno sorprendenti quando sappiamo come e da che cosa è stata preparata la loro attività.
Se noi abbiamo una lunga serie di esperienze, se la nostra osservazione è costantemente
rivolta alla ricerca dei rapporti di causa ed effetto nelle azioni umane, le azioni degli
uomini ci appariranno tanto più necessarie e tanto meno libere quanto più sicuramente noi
colleghiamo gli effetti con le cause. Se le azioni considerate sono semplici e noi abbiamo
avuto la possibilità di osservare un'enorme quantità di azioni del genere, la nostra idea
della loro necessità sarà ancora più piena. L'atto disonesto del figlio di un padre disonesto;

                                                                                          1432
www.writingshome.com
                               Lev Nicolaevic Tolstoj – Guerra e pace


la cattiva condotta di una donna capitata in un certo ambiente, il ritorno all'ubriachezza di
un uomo che è stato un alcoolizzato, e così via, sono azioni che tanto meno ci appaiono
libere quanto più ce ne risulta comprensibile la causa. Se poi l'uomo di cui esaminiamo
l'azione si trova al più basso livello dello sviluppo mentale, come un bambino, un pazzo,
un idiota, conoscendo le cause dell'azione e la elementarità del carattere e della mente, noi
vediamo già una parte così grande di necessità e così poca libertà, che non appena ci è nota
la causa che deve produrre l'atto, possiamo già prevederlo.

       Solo su questi tre punti si fondano i concetti delle circostanze attenuanti la colpa e
della non imputabilità dei delitti, che esistono in tutte le legislazioni. L'imputabilità appare
minore o maggiore a seconda della maggiore o minore conoscenza delle circostanze in cui
si trovava la persona la cui azione è sottoposta a giudizio, secondo il maggiore o minore
intervallo di tempo intercorso fra il momento in cui l'azione è stata compiuta e il momento
in cui viene giudicata e secondo la maggiore o minore comprensione delle cause
dell'azione.



X



       Così la nostra concezione della libertà e della necessità gradualmente aumenta e
diminuisce a seconda del maggiore o minore legame con il mondo esterno, della maggiore
o minore lontananza nel tempo dalle cause in base alle quali esaminiamo i fenomeni della
vita umana.

       Cosicché, se consideriamo la situazione di un uomo, il cui legame con il mondo
esterno è più noto e maggiore il periodo di tempo intercorso tra il giudizio di un suo atto e
il momento in cui è stato compiuto e più accessibili le cause del suo atto, ci facciamo l'idea
di una massima necessità e di una libertà minima. Se invece consideriamo una persona in
una situazione di minor dipendenza dalle cause esterne; se la sua azione è stata compiuta
in un momento vicinissimo al momento presente e le cause della sua azione ci sono
inaccessibili, ci facciamo l'idea di una necessità minima e di una libertà piena.

       Ma sia nell'uno che nell'altro caso, per quanto mutiamo il nostro punto di vista, per
quanto cerchiamo di chiarirci il più possibile il legame in cui l'uomo si trova con il mondo
esterno, o per quanto esso ci sembri incomprensibile, per quanto si allunghi o si abbrevi il
periodo di tempo; per quanto comprensibili o incomprensibili ci siano le cause, non
possiamo mai immaginarci né una completa libertà, né un'assoluta necessità.

                                                                                           1433
www.writingshome.com
                               Lev Nicolaevic Tolstoj – Guerra e pace


       1) Per quanto cerchiamo di rappresentarci un uomo che non subisce nessuna
influenza del mondo esterno, non riusciremo mai a concepire una libertà nello spazio.
Ogni azione dell'uomo è inevitabilmente condizionata da ciò che lo circonda e dallo stesso
corpo dell'uomo. Io alzo una mano e l'abbasso. La mia azione mi sembra libera; ma, alla
domanda se avrei potuto alzare la mano in qualsiasi direzione, vedo che ho alzato la mano
in quella direzione che avrebbe incontrato meno ostacoli sia nei corpi che mi circondano,
sia nella struttura stessa del mio corpo. Se fra tutte le possibili direzioni ne ho scelto una,
l'ho scelta perché quella direzione presentava minori ostacoli. Perché la mia azione sia
libera è necessario che essa non incontri nessun ostacolo. Per potersi rappresentare un
uomo libero, dobbiamo immaginarlo fuori dello spazio, cosa evidentemente impossibile.

       2) Per quanto si cerchi di avvicinare il momento del giudizio al momento in cui è
avvenuta l'azione, non otterremo mai il concetto della libertà nel tempo. Poiché se
considero un atto compiuto un secondo prima, devo comunque riconoscere la non libertà
di quell'atto in quanto è inchiodata a quel momento nel quale è stata compiuta. Posso
alzare una mano? Io la alzo, ma mi domando: potevo non alzare la mano in quel momento
che è ormai passato? Per convincermene nel momento successivo non la alzo. Ma io non
ho alzato la mano in quel momento in cui mi domandavo se ero libero. Ormai è trascorso
del tempo, che non era in mio potere fermare, e la mano che allora ho alzato e l'aria in cui
allora ho fatto quel movimento non sono più la stessa aria che ora mi circonda, né la stessa
mano, con la quale ora non faccio un movimento. Quel momento in cui si è compiuto il
primo movimento è irrevocabile e in quel momento io potevo fare un solo movimento e
qualunque movimento io avessi fatto, quel movimento poteva essere soltanto uno. Il fatto
che nel momento seguente io non abbia alzato la mano non dimostra che potevo non
alzarla. E siccome il mio movimento poteva essere uno solo in quel momento non poteva
essere un altro. Per rappresentarselo libero bisogna immaginarlo nel presente, al limite tra
passato e futuro, cioè fuori del tempo, il che è impossibile.

       3) Per quanto aumenti la difficoltà di capire le cause, non riusciremo mai a
rappresentarci una libertà assoluta, cioè senza cause. Per quanto a noi resti inaccessibile la
causa di un'espressione della volontà in un'azione nostra o altrui, la prima esigenza
dell'intelletto è la supposizione e la ricerca di una causa, senza la quale qualsiasi fenomeno
è inconcepibile. lo alzo la mano per compiere un atto indipendente da ogni causa, ma il
fatto che io voglia compiere un atto che non ha causa è la causa della mia azione.

       Ma anche se, rappresentandoci un uomo assolutamente al riparo da ogni sorta di
influenze, considerandone soltanto un'azione mpmentanea del presente e supponendo che
essa non sia provocata da nessuna causa, ammettessimo un residuo di necessità

                                                                                          1434
www.writingshome.com
                                Lev Nicolaevic Tolstoj – Guerra e pace


infinitamente piccolo, pari a zero, neanche in questo caso giungeremmo al concetto della
piena libertà dell'uomo, poiché un essere impermeabile agli influssi del mondo esterno,
che si trova fuori del tempo e non dipende da cause, non è più un uomo.

       Allo stesso modo non possiamo mai immaginare un'azione umana senza che la
libertà vi abbia parte e sia sottoposta soltanto alla legge della necessità.

       1) Per quanto aumenti la nostra conoscenza delle condizioni spaziali in cui si trova
l'uomo, questa conoscenza non può mai essere completa, dato che il numero di queste
condizioni è infinitamente grande, com'è infinito lo spazio. E perciò, dato che non tutte le
condizioni che influiscono sull'uomo sono definite, non si ha mai un'assoluta necessità, ma
esiste una certa parte di libertà.

       2) Per quanto si estenda il periodo di tempo tra il fenomeno che esaminiamo e il
momento del giudizio, sarà sempre un periodo finito, mentre il tempo è infi-

       nlto, e perciò anche sotto questo riguardo non si potrà mai avere un'assoluta
necessità.

       3) Per quanto sia accessibile la catena delle cause di una qualsiasi azione, non
potremo mai conoscere l'intera catena, poiché essa è infinita, e di nuovo non otterremo mai
un'assoluta necessità.

       Ma, oltre a ciò; anche se, ammettendo un residuo minimo di libertà pari a zero, noi
ammettessimo in un caso qualsiasi, come, per esempio, in un uomo morente, in un
embrione, in un idiota, una totale mancanza di libertà, per ciò stesso distruggeremmo il
concetto stesso di uomo così come noi lo consideriamo, poiché, non appena non esiste la
libertà, non esiste più l'uomo. E perciò la rappresentazione di una azione umana soggetta
alla sola legge della necessità, senza il minimo residuo di libertà, è altrettanto impossibile
della rappresentazione di un'azione umana assolutamente libera.

       Perciò, per rappresentarci un'azione umana soggetta alla sola legge della necessità,
senza libertà, noi dobbiamo ammettere la conoscenza di una infinita quantità di condizioni
spaziali, di un periodo di tempo infinitamente grande e di una infinita serie di cause.

       Per rappresentarci un uomo completamente libero, non soggetto alla legge della
necessità, dobbiamo rappresentarlo solo al di fuori dello spazio, al di fuori del tempo e al di
fuori di ogni dipendenza dalle cause.




                                                                                          1435
www.writingshome.com
                               Lev Nicolaevic Tolstoj – Guerra e pace


        Nel primo caso, se fosse possibile la necessità senza la libertà, giungeremmo alla
definizione della legge della necessità attraverso la stessa necessità, cioè a una forma senza
contenuto.

        Nel secondo caso, se fosse possibile la libertà senza necessità, giungeremmo a una
libertà incondizionata al di fuori del tempo, dello spazio e delle cause, la quale libertà per
il fatto stesso di essere incondizionata e non limitata da nulla non sarebbe altro che un
contenuto senza forma.

        Giungeremmo insomma a quelle due basi sulle quali si fonda la concezione del
mondo che ha l'uomo: all'inaccessibile essenza della vita e alle leggi che determinano
quest'essenza.

        La ragione dice: 1) Lo spazio con tutte le forme che gli dà la sua apparenza - la
materia - è infinito e non può essere pensato altrimenti. 2) Il tempo è un infinito
movimento senza un solo momento di quiete e non può essere pensato altrimenti. 3) Il
nesso fra le cause e gli effetti non ha principio e non può avere fine.

        La coscienza dice: 1) Io sono sola e tutto ciò che esiste si riduce a me; di
conseguenza, io includo lo spazio; 2) io misuro il tempo che passa con il momento
immobile del presente nel quale solo so di vivere; di conseguenza, io sono fuori del tempo;
e 3) io sono al di fuori delle cause, poiché mi sento causa di ogni manifestazione della mia
vita.

        La ragione esprime le leggi della necessità. La coscienza esprime l'essenza della
libertà.

        La libertà non limitata da nulla è l'essenza della vita nella coscienza dell'uomo. La
necessità senza contenuto è la ragione dell'uomo con le sue tre forme.

        La libertà è ciò che si considera. La necessità è ciò che considera. La libertà è il
contenuto. La necessità è la forma.

        Soltanto separando queste due fonti della conoscenza, che stanno tra di loro come
forma e contenuto, si ottengono in modo separato i concetti, che reciprocamente si
escludono e che non possono essere conosciuti, di libertà e di necessità.

        Soltanto unendoli otteniamo una piena rappresentazione della vita dell'uomo.

        Al di fuori di questi due concetti che reciprocamente si delimitano - come forma e
contenuto - non è possibile alcuna rappresentazione della vita.

                                                                                         1436
www.writingshome.com
                                Lev Nicolaevic Tolstoj – Guerra e pace


       Tutto ciò che sappiamo della vita degli uomini è soltanto un dato rapporto tra
libertà e necessità, cioè tra coscienza e leggi della ragione.

       Tutto ciò che sappiamo del mondo esterno della natura è soltanto un dato rapporto
tra le forze della natura e la necessità, tra l'essenza della vita e le leggi della ragione.

       Le forze della vita della natura sono al di fuori di noi e noi non ne abbiamo
coscienza; noi chiamiamo queste forze gravità, inerzia, elettricità, forza animale e così via;
al contrario siamo coscienti della forza vitale dell'uomo e la chiamiamo libertà.

       Ma, come la forza di gravità in se stessa incomprensibile pur essendo sentita da
ogni uomo, ci è comprensibile solo nella misura in cui conosciamo le leggi della necessità
alle quali è soggetta (dalla prima nozione che tutti i corpi sono pesanti fino alla legge di
Newton); così anche la forza della libertà, in se stessa incomprensibile, di cui ognuno ha
coscienza, ci è comprensibile solo nella misura in cui conosciamo le leggi della necessità
alle quale è soggetta (cominciando dal fatto che ogni uomo muore fino alla conoscenza
delle leggi economiche o storiche più complesse).

       Qualsiasi conoscenza equivale a ricondurre l'essenza della vita alle leggi della
ragione.

       La libertà dell'uomo si distingue da ogni altra forza per il fatto che l'uomo ne è
cosciente; ma per la ragione essa non si distingue in alcun modo da qualsiasi altra forza.
La forza di gravità, l'elettricità o l'affinità chimica si distinguono fra loro solo perché
queste forze sono diversamente definite dalla ragione. Nello stesso modo la forza della
libertà dell'uomo per la ragione si distingue dalle altre forze della natura solo per la
definizione che ne dà la ragione. La libertà senza la necessità, cioè senza le leggi della
ragione che la definiscono, non si distingue in nulla dalla gravità, dal calore o dalla forza
vegetativa; per la ragione è soltanto una vaga, indefinibile sensazione della vita.

       E, come l'indefinibile essenza della forza che muove i corpi celesti, l'indefinibile
essenza della forza del calore, dell'elettricità, o della forza dell'affinità chimica, o della
forza vitale costituiscono il contenuto dell'astronomia, della fisica, della chimica, della
botanica, della zoologia ecc., così l'essenza della forza della libertà costituisce il contenuto
della storia. Ma come l'oggetto di qualsiasi scienza è il modo di manifestarsi di questa
ignota essenza della vita, e in sé quest'essenza può essere soltanto l'oggetto della
metafisica, così le manifestazioni della forza della libertà umana nello spazio, nel tempo e
in dipendenza dalle cause costituisce l'oggetto della storia; mentre la libertà in se stessa è
oggetto della metafisica.

                                                                                               1437
www.writingshome.com
                               Lev Nicolaevic Tolstoj – Guerra e pace


       Nelle scienze sperimentali chiamiamo leggi della necessità ciò che ci è noto;
chiamiamo forza vitale ciò che ci è ignoto. La forza vitale è solo l'espressione di un residuo
ignoto di ciò che noi sappiamo dell'essenza della vita.

       Esattamente lo stesso nella storia: ciò che ci è noto lo chiamiamo leggi della
necessità; ciò che ci è ignoto, libertà. La libertà, per la storia, è soltanto l'espressione di un
residuo ignoto di ciò che sappiamo delle leggi della vita dell'uomo.



XI



       La storia esamina le manifestazioni della libertà dell'uomo in connessione con il
mondo esterno, nel tempo e nella dipendenza dalle cause, definisce cioè questa libertà con
le leggi della ragione; e perciò la storia è una scienza solo in quanto questa libertà è
definita da queste leggi.

       Per la storia, il riconoscimento della libertà degli uomini come una forza che può
influire sugli avvenimenti storici, cioè come una forza non soggetta a leggi, è la stessa cosa
che per l'astronomia il riconoscimento della libera forza di movimento delle forze celesti.

       Questo riconoscimento distrugge la possibilità dell'esistenza delle leggi, cioè di
qualsiasi conoscenza. Se esiste anche un solo corpo che si muove liberamente, non esistono
più le leggi di Keplero e di Newton e non esiste più nessuna rappresentazione del
movimento dei corpi celesti. Se esiste una sola azione libera dell'uomo, non esiste alcuna
legge storica e alcuna concezione degli eventi storici.

       Per la storia esistono linee di movimento delle volontà umane, un'estremità delle
quali si nasconde nell'ignoto, mentre all'altra estremità si muove nello spazio, nel tempo e
in dipendenza dalle cause la coscienza della libertà che hanno gli uomini nel presente.

       Quanto più si apre davanti ai nostri occhi questo spettacolo del movimento, tanto
più evidenti sono le leggi di questo movimento. Cogliere e definire queste leggi è il
compito della storia.

       Dal punto di vista da cui la scienza storica considera attualmente il suo oggetto, per
la via che essa segue, nella ricerca delle cause dei fenomeni nel libero arbitrio degli uomini,
formulare delle leggi per la scienza è impossibile, poiché, per quanto noi limitiamo la



                                                                                             1438
www.writingshome.com
                               Lev Nicolaevic Tolstoj – Guerra e pace


libertà degli uomini, non appena la riconosciamo come una forza non soggetta a leggi,
l'esistenza di una legge è impossibile.

         Solo limitando questa libertà all'infinito, considerandola cioè come una grandezza
infinitamente piccola, noi ci convinceremo dell'assoluta inaccessibilità delle cause, e allora,
invece di andare alla ricerca delle cause, la storia si porrà come compito la ricerca delle
leggi.

         La ricerca di queste leggi è già cominciata da molto tempo quei nuovi metodi del
pensiero, che la storia deve assimilare, vengono elaborati contemporaneamente a quel
processo di autodistruzione a cui si sta avviando la vecchia storia frantumando sempre
più le cause dei fenomeni.

         Per questa via hanno proceduto tutte le scienze umane. Giungendo all'infinitamente
piccolo, la matematica, la più esatta delle scienze, abbandona il processo di frantumazione
e affronta il nuovo processo di sommare le incognite infinitamente piccole. Trascurando il
concetto di causa, la matematica ricerca la legge, cioè le proprietà comuni a tutti gli
elementi ignoti infinitamente piccoli.

         Sebbene in altre forme, hanno seguito lo stesso percorso concettuale anche le altre
scienze. Quando Newton ha formulato la legge di gravità, non ha detto che il sole o la
terra hanno la proprietà di attrarre; ha detto, che tutti i corpi, dal più grande al più piccolo,
hanno una proprietà di attrazione reciproca, ossia, lasciando da parte la questione della
causa del movimento dei corpi, ha formulato una proprietà comune a tutti i corpi, da
quelli infinitamente grandi a quelli infinitamente piccoli. Lo stesso fanno le scienze
naturali: lasciando da parte la questione della causa, esse ricercano le leggi. Sulla stessa via
si trova anche la storia. E se la storia ha per oggetto lo studio del movimento dei popoli e
dell'umanità e non la descrizione di episodi tratti dalla vita degli uomini, essa deve,
eliminando il concetto di causa, ricercare le leggi che siano comuni a tutti gli elementi
infinitamente piccoli, eguali fra loro e indissolubilmente legati fra loro dalla libertà.



XII



         Da quando è stato scoperto e dimostrato il sistema di Copernico il semplice
riconoscimento che non è il sole a muoversi ma la terra ha distrutto tutta la cosmografia
degli antichi. Sarebbe stato possibile, confutando il sistema, mantenere la vecchia
concezione sul movimento dei corpi; ma, senza confutarlo, era impossibile continuare
                                                                                            1439
www.writingshome.com
                                Lev Nicolaevic Tolstoj – Guerra e pace


nello studio dei mondi tolemaici. Ma anche dopo la scoperta di Copernico, i mondi
tolemaici continuarono a essere studiati ancora per lungo tempo.

       Da quando per la prima volta un uomo ha detto e dimostrato che la quantità delle
nascite o dei delitti è soggetta a leggi matematiche e che date condizioni geografiche e
politico-economiche determinano questa o quella forma di governo, che determinati
rapporti tra la popolazione e la terra producono movimenti di popoli, da allora sono state
distrutte nella loro sostanza le basi sulle quali si edificava la storia.

       Sarebbe stato possibile confutando le nuove leggi conservare la vecchia concezione
della storia, ma, senza confutarle, non era possibile, parrebbe, continuare a studiare i fatti
storici come un prodotto della libera volontà degli uomini. Poiché, se si è costituita una
certa forma di governo o si è compiuto un certo movimento di popolo in seguito a
determinate condizioni geografiche etnografiche o economiche, la volontà di quegli
uomini che consideriamo come fondatori di quella forma di governo o propulsori di quel
dato movimento di popolo, non può più essere considerata la causa.

       E tuttavia la storia antica continua a essere studiata insieme con le leggi della
statistica, della geografia, dell'economia politica, della filologia comparata e della geologia,
che contraddicono apertamente le sue posizioni.

       Nella filosofia della natura la lotta fra le vecchie e le nuove concezioni è stata lunga
e accanita. La teologia difendeva le vecchie concezioni e accusava le nuove di distruggere
la rivelazione. Ma quando la verità ha finito con il prevalere, la teologia si assestò
altrettanto saldamente sul nuovo terreno.

       Altrettanto lunga e accanita è la lotta che si svolge ai giorni nostri tra le vecchie e le
nuove concezioni della storia ed esattamente nello stesso modo la teologia si pone a difesa
delle vecchie concezioni e accusa le nuove di distruggere la rivelazione.

       Sia nell'uno che nell'altro caso da tutte e due le parti la lotta scatena le passioni e
soffoca la verità. Da una parte, entrano in gioco paura e il rimpianto per tutto l'edificio
costruito durante i secoli; dall'altra la passione della distruzione.

       Agli uomini che lottavano contro la nascente verità della filosofia della natura
sembrava che, se avessero riconosciuto quella verità, sarebbe andata distrutta la fede in
Dio, nella creazione dell'universo, nel miracolo di Giosué figlio di Naim. Ai difensori delle
leggi di Copernico e di Newton, per esempio, a Voltaire, pareva che le leggi
dell'astronomia distruggessero la religione e Voltaire impiegava le leggi della gravità come
un'arma contro la religione.

                                                                                            1440
www.writingshome.com
                                 Lev Nicolaevic Tolstoj – Guerra e pace


          Esattamente nello stesso modo sembra oggi che basti riconoscere la legge della
necessità perché siano distrutti il concetto di anima, di bene e di male e tutte le istituzioni
statali ed ecclesiastiche edificate su questi concetti.

          Esattamente nello stesso modo anche oggi, come Voltaire ai suoi tempi, i difensori
non riconosciuti della legge della necessità adoperano questa legge come un'arma contro
la religione, laddove, esattamente come la legge di Copernico in astronomia, la legge della
necessità nella storia non solo non distrugge ma anzi consolida quelle basi sulle quali si
edificano le istituzioni statali ed ecclesiastiche.

          Come allora nell'astronomia, così oggi nel problema storico, tutta la diversità delle
concezioni si basa sul riconoscimento o non riconoscimento di un'unità assoluta che serva
da misura per i fenomeni visibili. Nell'astronomia era l'immobilità della terra; nella storia è
l'indipendenza della persona, la libertà.

          Come per l'astronomia la difficoltà di ammettere il movimento della terra stava nel
rinunciare alla sensazione immediata dell'immobilità della terra e all'analoga sensazione
del moto dei pianeti, così anche per la storia la difficoltà di riconoscere la subordinazione
della personalità alle leggi dello spazio, del tempo e della causalità consiste nel rinunciare
alla sensazione immediata di indipendenza della propria personalità. Ma come
nell'astronomia la nuova concezione diceva: «È vero, noi non percepiamo il movimento
della Terra, ma, ammettendone l'immobilità, arriviamo a un assurdo; ammettendo invece
il movimento che pur non sentiamo, giungiamo a formulare delle leggi,» così nella storia
la nuova concezione dice: «È vero, noi non sentiamo la nostra dipendenza, ma,
ammettendo la nostra libertà, arriviamo a un assurdo; ammettendo invece la nostra
dipendenza dal mondo esterno, dal tempo e dalle cause giungiamo a formulare delle
leggi.»

          Nel primo caso bisognava rinunciare alla coscienza dell'immobilità nello spazio e
riconoscere un movimento, che non avvertivamo; nel caso presente è altrettanto necessario
rinunciare a una libertà di cui abbiamo coscienza e riconoscere una dipendenza che non
siamo in grado di avvertire.




                                                                                          1441
www.writingshome.com
                       Lev Nicolaevic Tolstoj – Guerra e pace




                                                                1442
www.writingshome.com
